{"title": "اگر بار دیگر تو را نبینم", "link": "https://echolalia.ir/if-i-dont-see-you-again/", "poem": "حتی اگر هرگز \nبار دیگر تو را نبینم \nاحتیاج دارم بدانم \nجایی \nدر این شهر کثیفِ ترسناک \nدر گوشه ای از این جهنمِ سیاه \nتو هستی و \n مرا دوست داری\nاز کتاب فرشته ظلمت", "poet_nationality": "آرژانتین", "poet_name": "ارنستو ساباتو", "poet_link": "https://echolalia.ir/category/sher/argentinian-poets/ernesto-sabato/"}
{"title": "عادت", "link": "https://echolalia.ir/habit-ernesto-sabato/", "poem": "آدم ها هرگز کسانى را که دوست دارند\n فراموش نمى کنند\n فقط عادت مى کنند\n که دیگر کنارشان نباشند", "poet_nationality": "آرژانتین", "poet_name": "ارنستو ساباتو", "poet_link": "https://echolalia.ir/category/sher/argentinian-poets/ernesto-sabato/"}
{"title": "البته که دوستت دارم احمق جان", "link": "https://echolalia.ir/of-course-i-love-you-stupid/", "poem": "البته که دوستت دارم احمق جان\nولی آزارت می دهم\nدلیلش هم صاف و ساده این است که دوستت دارم\nاین را می فهمی ؟\nآدم کسانی را که به آنها بی تفاوت است آزار نمی دهد", "poet_nationality": "آرژانتین", "poet_name": "ارنستو ساباتو", "poet_link": "https://echolalia.ir/category/sher/argentinian-poets/ernesto-sabato/"}
{"title": "زنی را می‌خواهم که مانند درخت باشد", "link": "https://echolalia.ir/%d8%b2%d9%86%db%8c-%d8%b1%d8%a7-%d9%85%db%8c%e2%80%8c%d8%ae%d9%88%d8%a7%d9%87%d9%85-%da%a9%d9%87-%d9%85%d8%a7%d9%86%d9%86%d8%af-%d8%af%d8%b1%d8%ae%d8%aa-%d8%a8%d8%a7%d8%b4%d8%af/", "poem": "زنی را می‌خواهم\nکه مانند درخت باشد\nبا برگ‌های سبزی که در باد می‌رقصند\nآغوشش\nچون شاخه‌های درخت باز باشد\nو خنده‌اش\nاز تاریکی‌های زمین الهام گرفته\nدر سر انگشت‌هایش پراکنده شود\nزنی می‌خواهم چون درخت\nکه هر طلوع و غروب\nاز افقی به افقی بگریزد\nدر حالی که از اسارت خود در خاک گریه می‌کند", "poet_nationality": "ایرانی", "poet_name": "بیژن جلالی", "poet_link": "https://echolalia.ir/category/sher/iranian-poets/bijan-jalali/"}
{"title": "کوچ بنفشه‌ها", "link": "https://echolalia.ir/koche-banafsheha/", "poem": "در روزهای آخرِ اسفند \nکوچ بنفشه های مهاجر \nزیباست. \nدر نیمروز روشن اسفند \nوقتی بنفشه‌ها را، \nاز سایه های سرد \nدر اطلس شمیمِ بهاران \nبا خاک و ریشه، \nمیهن سیّارشان ــ \nدر جعبه‌های کوچک چوبی \nدر گوشه‌ی خیابان، می‌آورند \nجوی هزار زمزمه در من \nمی‌جوشد:\nای کاش، \nای کاش آدمی وطنش را \nمثل بنفشه ها \n(در جعبه های خاک) \nیکروز می‌توانست \nهمراه خویشتن ببرد \nهر کجا که خواست \nدر روشنای باران \nدر آفتابِ پاک.\nشعر کوچ بنفشه ها را فرهاد مهراد در آلبوم «خواب در بیداری» با اندکی تفاوت اجرا کرده است.\nدر روزهای آخر اسفند، \nدر نیم‌روز روشن، \nوقتی‌ بنفشه‌ها را \nبا برگ و ریشه و پیوند و خاک \nدر جعبه‌های کوچک چوبین جای می‌دهند \nجوی هزار زمزمه‌ی درد و انتظار \nدر سینه می‌خروشد و بر گونه‌ها روان. \nای کاش آدمی، \nوطن‌اش را هم‌چون بنفشه‌ها \nمی‌شد با خود ببرد هر کجا که خواست! \nدر روشنایی باران، \nدر آفتاب پاک، \nدر روزهای آخر اسفند، \nدر نیم‌روز روشن، \nوقتی‌ بنفشه‌ها را \nبا برگ و ریشه و پیوند و خاک \nدر جعبه‌های کوچک چوبین جای می‌دهند \nجوی هزار زمزمه‌ی درد و انتظار \nدر سینه می‌خروشد و بر گونه‌ها روان. \nای کاش آدمی، \nوطن‌اش را هم‌چون بنفشه‌ها \nمی‌شد با خود ببرد هر کجا که خواست!", "poet_nationality": "ایرانی", "poet_name": "شفیعی کدکنی", "poet_link": "https://echolalia.ir/category/sher/iranian-poets/mohammad-reza-shafiei-kadkani/"}
{"title": "به کجا چنین شتابان؟!", "link": "https://echolalia.ir/where-are-you-going-so-fast/", "poem": "به کجا چنین شتابان؟ \n گون از نسیم پرسید\n-دل من گرفته زین جا \n هوس سفر نداری \n ز غبار این بیابان؟\n-همه آرزویم اما \n چه کنم که بسته پایم. \n به کجا چنین شتابان؟\n-به هر آن کجا که باشد \n به جز این سرا، سرایم\n-سفرت به خیر اما تو و دوستی، خدا را \n چو از این کویر وحشت به سلامتی گذشتی \n به شکوفه‌ها، به باران \n برسان سلام ما را\nدر کوچه باغ های نشابور", "poet_nationality": "ایرانی", "poet_name": "شفیعی کدکنی", "poet_link": "https://echolalia.ir/category/sher/iranian-poets/mohammad-reza-shafiei-kadkani/"}
{"title": "بخوان به نام گل سرخ", "link": "https://echolalia.ir/sing-in-the-name-of-the-rose/", "poem": "بخوان به نام گل سرخ، در صحاری شب،\nکه باغ‌ها همه بیدار و بارور گردند\nبخوان، دوباره بخوان،\nتا کبوتران سپید\nبه آشیانه‌ی خونین دوباره برگردند.\nبخوان به نام گل سرخ،\nدر رواق سکوت،\nکه موج و اوج طنینش ز دشت‌ها گذرد؛\nپیام روشن باران،\nز بام نیلی شب،\nکه رهگذار نسیمش به هر کرانه برد.\nز خشک سال چه ترسی!\n– که سد بسی بستند:\nنه در برابر آب،\nکه در برابر نور\nو در برابر آواز و در برابر شور … \nدر این زمانه عسرت،\nبه شاعران زمان برگ رخصتی دادند\nکه از معاشقه‌ی سرو و قمری و لاله\nسرودها بسرایند\nژرف تر از خواب\nزلال تر از آب.\nتو خامشی،\nکه بخواند؟\nتو می‌روی،\nکه بماند؟\nکه بر نهالک بی‌برگ ما ترانه بخواند؟\nاز این گریوه به دور،\nدر آن کرانه ببین:\nبهار آمده،\nاز سیم خاردار گذشته.\nحریق شعله گوگردی بنفشه چه زیباست!\nهزار آینه جاریست\nهزار آینه\nاینک\nبه همسرایی قلب تو می‌تپد با شوق\nزمین تهی است ز رندان؛\nهمین تویی تنها!\nکه عاشقانه ترین نغمه را دوباره بخوانی.\nبخوان به نام گل سرخ و عاشقانه بخوان!\nحدیث عشق بیان کن بدان زبان که تو دانی.", "poet_nationality": "ایرانی", "poet_name": "شفیعی کدکنی", "poet_link": "https://echolalia.ir/category/sher/iranian-poets/mohammad-reza-shafiei-kadkani/"}
{"title": "جشنِ هزارهٔ خواب", "link": "https://echolalia.ir/the-celebration/", "poem": "جشنِ هزارهٔ خواب\nجشنِ بزرگِ مرداب\nغوکان لوش‌خوار لجن‌زی!\nآن سوی این همیشه‌هنوزان\nمردابکِ حقیرِ شما را\nخواهد خشکاند؛\nخورشید، آن حقیقت سوزان.\nاین‌سان‌ که در سراسر این ساحت و سپهر\nتنها طنین تار و ترانه\nغوغایِ بویناکِ شماهاست؛\nجشن هزارسالهٔ مرداب\nجشنِ بزرگِ خواب\nارزانیِ شما باد!\nهر چند\nکاین های‌هوی بیهوده‌تان نیز\nدر دیدهٔ حقیقت\nسوگ است و سور نیست.\nپادافره شما را\nروزان آفتابی\nدیر است و دور نیست!", "poet_nationality": "ایرانی", "poet_name": "شفیعی کدکنی", "poet_link": "https://echolalia.ir/category/sher/iranian-poets/mohammad-reza-shafiei-kadkani/"}
{"title": "غیر از غمت درین شهر کس آشنای ما نیست", "link": "https://echolalia.ir/%d8%ba%db%8c%d8%b1-%d8%a7%d8%b2-%d8%ba%d9%85%d8%aa-%d8%af%d8%b1%db%8c%d9%86-%d8%b4%d9%87%d8%b1-%da%a9%d8%b3-%d8%a2%d8%b4%d9%86%d8%a7%db%8c-%d9%85%d8%a7-%d9%86%db%8c%d8%b3%d8%aa/", "poem": "اشکیم و حلقه در چشم کس آشنای ما نیست\nدر این وطن چه مانیم دیگر که جای ما نیست\nچون کاروان سایه رفتیم ازین بیابان\nزان رو درین گذرگاه نقشی ز پای ما نیست\nآیینه شکسته بی روشنی نماند\nگر دل شکست ما را نقص صفای ما نیست\nبا آن که همچو مجنون گشتیم شهره در شهر\nغیر از غمت درین شهر کس آشنای ما نیست\nعمری خدا تو را خواست ای گل نصیب دشمن\nعمری خدای او بود یک شب خدای ما نیست", "poet_nationality": "ایرانی", "poet_name": "شفیعی کدکنی", "poet_link": "https://echolalia.ir/category/sher/iranian-poets/mohammad-reza-shafiei-kadkani/"}
{"title": "من عاقبت از اینجا خواهم رفت", "link": "https://echolalia.ir/%d9%85%d9%86-%d8%b9%d8%a7%d9%82%d8%a8%d8%aa-%d8%a7%d8%b2-%d8%a7%d9%8a%d9%86%d8%ac%d8%a7-%d8%ae%d9%88%d8%a7%d9%87%d9%85-%d8%b1%d9%81%d8%aa/", "poem": "من عاقبت از اینجا خواهم رفت\nپروانه ای که با شب می رفت\nاین فال را برای دلم دید\nدیری است\nمثل ستاره ها چمدانم را\nاز شوق ماهیان و تنهایی خودم\nپر کرده ام ولی\nمهلت نمی دهند که مثل کبوتری\nدر شرم صبح پر بگشایم\nبا یک سبد ترانه و لبخند\nخود را به کاروان برسانم\nاما\nمن عاقبت از اینجا خواهم رفت\nپروانه ای که با شب می رفت\nاین فال را برای دلم دید.\nمحمدرضا شفیعی کدکنی", "poet_nationality": "ایرانی", "poet_name": "شفیعی کدکنی", "poet_link": "https://echolalia.ir/category/sher/iranian-poets/mohammad-reza-shafiei-kadkani/"}
{"title": "شهر از صدا:پر است، ولی از سخن:تهی", "link": "https://echolalia.ir/the-city-is-full-of-sound-but-it-is-nonsense/", "poem": "امشب ، گرسنگان زمین ، قرص ماه را \nاز سفره‌ی سخاوت دریا ربوده‌اند \nاما ، نسیم مست \nدر لحظه‌ی تکاندن این سفره‌ی فراخ \nتصویر تابناک هزاران ستاره را \nچون خرده‌های نان \nبر ماهیان خرد و کلان هدیه کرده است \nوینان نسیم را به کرامت ستوده‌اند \nامشب ، در امتداد افق‌ها و موج‌ها \nشهر ایستاده است \nو شب از روی دوش او لغزیده بر زمین \nوینک که پلک پنجره ها باز می شود \nگویی که گربه های سیاه از درون چاه \nچشمان کهربایی خود را گشوده اند\nامشب ، خدای خاک به تقلید کهکشان\nشهری پر از ستاره پدیدار کرده است\nوز معجزات اوست که صد آسمان خراش\nدر تیرگی ، به سرعت فریاد رسته اند\nتا مژده آورند به شهر از طلوع ماه\nاین یک ، بسان لانه ی زنبور انگبین\nآن یک به شکل\nجعبه ی شطرنج آبنوس\nوان دیگری به گونه ی یخچال خانگی\nدر باز کرده اند بر آفاق شامگاه\nوز خانه های روشن و تاریک هر کدام\nچون دزد تازه کار\nبا حیرت و هراس گذر می کند نگاه\nبیننده از دریچه ی این قلعه های شوم\nگر بنگرد به اوج\nاحساس می کند که همان لحظه ،\nآسمان\nدر می رباید از سر حیران او ، کلاه\nگر بنگرد به زیر\nپی می برد که پیکر ناچیز آدمی\nمیخی است نیمه کوفته در پرتو چراغ\nبر سینه ی صلیب درخشان چار راه\nور بنگرد به دور\nنخل بلند ساحل دریا ، به چشموی\nطفل برهنه ایست که در بستر حریر\nکابوس\nدیده است و به شب می برد پناه\nاینجا : غرور آدمی و قامت درخت\nدر پیشگاه منزلت آسمان خراش\nرو می‌نهد از سر خجلت به کوتهی\nاینجا : صدای پای طلا می رود به عرش\nتا آفتاب را برهاند ز گمرهی\nاینجا در سرای دل از پشت بسته است\nوز رمز قفل او نتوان یافت آگهی\nاینجا : به جای نعره ی مستان کوچه گرد\nشیون توان شنید ز باد شبانگهی\nاینجا به رغم خلوت دریا و آسمان\nشهر از صدا : پر است ولی از سخن : تهی\nمن ، در غیاب ماه ، برین ساحل غریب\nمستانه پا نهاده و هشیار مانده ام\nشادم که چون مناره ی دریا ، تمام شب\nفانوس سرخ ( یا : دلخون خویش ) را\nدر چنگ خود فشرده و بیدار مانده‌ام\nعنوان شعر «شهر و شب» از دفتر زمین و زمان", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "برف و خون", "link": "https://echolalia.ir/%d8%a8%d8%b1%d9%81-%d9%88-%d8%ae%d9%88%d9%86/", "poem": "شب ، در آفاق تاریک مغرب\nخیمه اش را شتابان برافراشت\nآسمان ها همه قیرگون بود\nبرف ، در تیرگی دانه می کاشت\nمن ، هراسان در آن راه باریک\nبا غریو درختان تنها\nمی دویدم چو مرغان وحشی\nبر سر بوته ها و گون ها\nگاهی آهنگ پای سواری\nمی رسید از افق های خاموش\nبادی آشفته می آمد از دور\nتا مگر گیرد او را در آغوش\nمن زمانی نمی ماندم از راه\nگویی از چابکی می پریدم\nبوته ها ، سایه ها ، کوهساران\nمی دویدند و من می دویدم\nدر دل تیرگی کلبه ای بود\nدود آن رفته بر آسمان ها\nپای تنها چراغی که می سوخت\nدر دلش ، راز گویان شبا ن ها\nلختی از شیشه دیدم درون را\nخواستم حلقه بر در بکوبم\nناگهان تک چراغی که می سوخت\nمرد و تاریکتر شد غروبم\nلحظه ای ایستادم به\nتردید\nگفتم این خانه ی مردگان است\nگویی آن دم کسی در دلم گفت\nفکر شب کن که ره بیکران است\nدر زدم – در گشودند و ناگاه\nدشنه ای در سیاهی درخشید\nشیون ناشناسی که جان داد\nکلبه را وحشتی تازه بخشید\nکورمالان قدم پس نهادم\nچشم من با سیاهی نمی ساخت\nتابه خود آمدم ضربتی چند\nدر دل کلبه از پایم انداخت\nخود ندانم کی از خواب جستم\nلیک ، دانم که صبحی سیه بود\n در کنارم سری نو بریده\n غرق خون بود و چشمش به ره بود", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "نقاب و نماز", "link": "https://echolalia.ir/%d9%86%d9%82%d8%a7%d8%a8-%d9%88-%d9%86%d9%85%d8%a7%d8%b2/", "poem": "ز لابلای ستون ها ، سپیده بر\nمی خاست\nو من در آینه ، خود را نگاه می کردم\nبسان تکه مقوای آبدیده ی زرد\nنقاب صورتم از رنگ و خط تهی شده بود\nسرم چو حبه ی انگور زیر پا مانده\nبه سطح صاف بدل گشته بود و حجم نداشت\nو در دو گوشه ی ان صورت مقوایی\nدو چشم بود که از پشت مردمک هایش\nزلال منجمد آسمان هویدا بود\nز پشت شیشه ، افق را نگاه می کردم\nسپیده از رحم تنگ تیرگی می زاد\nو آسمان سحرگاهان\nبسان مخمل فرسوده ، نخ نما شده بود\nستاره ها ، همه در خواب می درخشیدند\nو من ، به بانگ خروسان ، نماز می خواندم\nحضور قلب من از من رمیده بود و ، نماز\nبه بازی عبث لفظ ها بدل شده بود\nو لفظ ها همگی از خلوص ، خالی بود\nنماز ، پایان یافت\nو من در آینه ، تصویر خویش\nرا دیدم\nحصار هستی ام از هول نیستی پر بود\nهوار حسرت ایام ، بر سرم می ریخت\nو من ، چو برج خراب از هراس ریزش خویش\nبه زیر سایه ی نسیان پناه می بردم\nوزان دریچه که از عالم غریبی من\nرهی به سوی افق های آشنایی داشت\nبدان دیار مه آلوده راه می بردم\nبدان دیار مه آلوده\nکه آفتاب در آن نور لاجوردی داشت\nو برگ و ساقه ی گل ها به رنگ باران بود\nپناه می بردم\nدر آن دیار مه آلوده ، روز جان می داد\nو من ، نگاه به سیمای ماه می کردم\nو بازگشت هزاران غم گریخته را\nچو گله های گریزان سارهای سیاه\nزلابلای ستون ها نگاه می کردم\nدر آن دیار مه الوده روز جان می داد\nو شب چو کودکی از بطن روشنی می زاد\nمن از سپیده به سوی غروب می راندم\nو با صدای مؤذن ، نماز می خواندم\nحضور قلب من از من رمیده بود و ، نماز\nبه بازی عبث لفظ ها بدل شده بود\nو لفظ ها همگی از خلوص خالی بود\nنماز ، دیر نپایید\nو نیمه کاره رها شد\nو من در آینه ، تصویر خویش را دیدم\nبسان تکه مقوای آبدیده ی زرد\nنقاب صورتم از رنگ و خط تهی شده بود\nو برق ناخوش چشمم ز تب خبر می داد\nسکوت آینه ، سنگین بود\nو من ، به خواب فرورفتم\nوقاب آینه از عکس\nمن تهی گردید\nنسیم ، پنجره را بست\nو بانگی از دل آیینه تهی برخاست\nکه ای بی خواب فرورفته\nنقاب مندرس خویش را ز چهره برانداز\nو آن نماز رها کرده را دوباره بیاغاز\nدهان پنجره ، از مژده ی سحر پر بود\nسپیده از رحم تنگ تیرگی می زاد\nمن از غروب به سوی\nسپیده می راندم\nو با صدای خروسان ، نماز می خواندم", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "شیهه ی خاموش", "link": "https://echolalia.ir/%d8%b4%db%8c%d9%87%d9%87-%db%8c-%d8%ae%d8%a7%d9%85%d9%88%d8%b4/", "poem": "کوه ، زانو زده چون اسب\nزمین خورده به راه\nسینه انباشته از شیهه ی خاموش هلاک\nمغز خورشید پریشان شده بر تیزی سنگ\nچون سواری که به یک تیر ،\nدرافتاده به خاک\nناخن از درد فروبرده درون شن گرم\nلب تاول زده اش سوخته از داغ عطش\nخونش آمیخته با روشنی بازپسین\nچشمش از حسرت آبی که نیابد همه عمر\nمی دود همچو سگی هار ، به دنبال سراب\nبیم دارد که چو لب تر کند از چشمه ی دور\nآتش سرخ زبانش فکند شعله در آب\nآسمان ، کاسه ی براق لعاب اندودی است\nکه ازو قطره ی آبی نتراویده برون\nتشنگی در رحم روسپی پیر زمین\nنطفه ای کاشته از شهوت سوزان جنون\nکوره راهی که خط انداخته بر پشت کویر\nجلد ماری است که خالی شده از خنجر خویش\nگردبادی که برانگیخته گرد از تن راه\nغول مستی است که برخاسته از بستر خویش\nگون از زور عطش پنجه فروبرده به خاک\nتا مگر درد جگر سوز خود آرام کند\nزخم چرکین ترک های زمین منتظر است\nتا مگر مرهمی از ظلمت شب وام کند\nچشمه ای نیست که در بستر خشکیده ی جوی\nسینه مالان بخزد چون تن لغزنده ی مار\nکوه و خورشید ،\nسراسیمه به هم می نگرند\nاسب ، جان می سپرد تشنه ، در آغوش سوار", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "نگاه", "link": "https://echolalia.ir/%d9%86%da%af%d8%a7%d9%87/", "poem": "بر شیشه عنکبوت درشت شکستگی\nتاری تنیده بود\nالماس چشمهای تو بر شیشه خط کشید\nوان شیشه در سکوت درختان شکست و ریخت\nچشم تو ماند و ماه\nوین هر دو دوختند به چشمان من نگاه", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "دل از تو کندم، ولی ندانم", "link": "https://echolalia.ir/%d8%af%d9%84-%d8%a7%d8%b2-%d8%aa%d9%88-%d9%83%d9%86%d8%af%d9%85%d8%8c-%d9%88%d9%84%db%8c-%d9%86%d8%af%d8%a7%d9%86%d9%85/", "poem": "کهن دیارا ، دیار یارا ! دل از تو\nکندم ، ولی ندانم\nکه گر گریزم ، کجا گریزم ، وگر بمانم ، کجا بمانم\nنه پای رفتن ، نه تاب ماندن ، چگونه گویم ، درخت خشکم\nعجب نباشد ، اگر تبرزن ، طمع ببندد در استخوانم\nدرین جهنم ، گل بهشتی ، چگونه روید ، چگونه بوید ؟\nمن ای بهاران ! از ابر نیسان چه بهره گیرم که خود خزانم\nبه حکم یزدان ، شکوه پیری ، مرا نشاید ، مرا نزیبد\nچرا که پنهان ، به حرف شیطان ، سپرده ام دل که نوجوانم\nصدای حق را ،\nسکوت باطل ، در آن دل شب ، چنان فرو کشت\nکه تا قیامت ، درین مصیبت ، گلو فشارد ، غم نهانم\nکبوتران را ، به گاه رفتن ، سر نشستن ، به بام من نیست\nکه تا پیامی ، به خط جانان ، ز پای آنان ، فروستانم\nسفینه ی دل ، نشسته در گل ، چراغ ساحل ، نمی درخشد\nدرین سیاهی ، سپیده ای کو ؟ که چشم\nحسرت ، در او نشانم\nالا خدایا ، گره گشایا ! یه چاره جویی ، مرا مدد کن\nبود که بر خود ، دری گشایم ، غم درون را برون کشانم\nچنان سراپا ، شب سیه را ، به چنگ و دندان ، در آورم پوست\nکه صبح عریان ، به خون نشیند ، بر آستانم ، در آسمانم\nکهن دیارا ، دیار یارا ، به عزم رفتن ،\nدل از تو کندم\nولی جز اینجا وطن گزیدن ، نمی توانم ، نمی توانم", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "شبی در کارگاه تندیسگر", "link": "https://echolalia.ir/%d8%b4%d8%a8%db%8c-%d8%af%d8%b1-%da%a9%d8%a7%d8%b1%da%af%d8%a7%d9%87-%d8%aa%d9%86%d8%af%db%8c%d8%b3%da%af%d8%b1/", "poem": "اندیشه و تیشه ام مهیا بود\n چون لوح و قلم ، کنار یکدیگر\nوان سنگ سپید ، روبروی من\nتا پیکری از دلش برآرد سر\nآن لحظه ی پاک\nآفریدن بود\nآن لحظه ی تالی خدا بودن\nبا هستی کائنات پیوستن\nاز عالم خاکیان جدا بودن\nچون تیشه ی من به فرق سنگ آمد\nاز دست کسی دو ضربه بر در خورد\nبلیس نباشد این که می آید ؟\nاین گفتم و خنده بر لبم پژمرد\nاندیشه کنان به سوی در رفتم\nگفتم : تو که ای ،\nفرشته ای یا شیطان ؟\nمن خالق آدمی دگر هستم\nسرخم کن و مزد طاعتت بستان\nدر چون دهنم گشوده ماند از بهت\nاو آمده بود و شمع در دستش\nدل گفت : فرشته است و شیطان نیست\nدر از پی او دوید و ، او بستش\nبر توده ی سنگ تکیه زد خندان\nگفتا چه درین جماد می جویی ؟\nگفتم : آدم به خنده گفت : اینک\nحواست برابرت ، چه می گویی ؟\nفریاد زدم که : پس ، بهشت اینجاست\nنالیدکه : از بهشت بیزارم\nبرگیر مرا و بر زمین افکن\nتا دل به گناه عشق بسپارم\nآنگاه ، تن از حریر ، عریان کرد\nگفتا که : مرا بیافرین از تو\nآن حرمت زاهدانه را\nبشکن\nوین خواهش عاشقانه را بشنو\nشمعی که به کف گرفته بود افسرد\nمن تیشه ز دست خود رها کردم\nآنگاه تن برهنه ی او را\nبا خون و خیالم آشنا کردم\nاز کالبدش ، گلی فراهم شد\nآغشته به مهر ، چون دل آدم\nاز حد جمال محض ، لختی بیش\nوز حد کمال عشق ، چیزی کم\nچون پیکر\nتازه اش پدید آمد\nدیدم که به هر چه هست می ارزد\nچون دست به گوی سینه اش بردم\nدیدم که ز فرط لطف می لرزد\nسر در بر او به سجده خم کردم\nهنگام نماز صبحگاهی بود\nاو شمع به شام تیره ام آورد\nبخشایش روشن الهی بود", "poet_nationality": "ایرانی", "poet_name": "نادر نادرپور", "poet_link": "https://echolalia.ir/category/sher/iranian-poets/nader-naderpour/"}
{"title": "پیدایم خواهی کرد", "link": "https://echolalia.ir/%d9%be%db%8c%d8%af%d8%a7%db%8c%d9%85-%d8%ae%d9%88%d8%a7%d9%87%db%8c-%da%a9%d8%b1%d8%af/", "poem": "پیدایم خواهی کرد\nهر جور که شده، پیدایم خواهی کرد\nبی آنکه از کسی نشانی ام را بپرسی\nبی آنکه شماره ام را داشته باشد\nمی آیی و پیدایم خواهی کرد\nجای دوری نخواهم رفت\nپیدایم خواهی کرد\nحتی اگر اتاق کوچکی در یکی از شهرهای مرزی کرایه کرده باشم،\nمی آیی و پشت پنجره\nصدایم خواهی زد\nپیدایم خواهی کرد\nحتی اگر یقه ی پالتویم را بالا بزنم\nحتی اگر لبه ی کلاهم را روی صورتم بکشم\nهنگام که از خیابانی در ورشو رد می شوم\nپیدایم خواهی کرد\nپشت یکی از ستون های معبد بودا\nپیدایم خواهی کرد\nکنار یکی از درختان سکویا\nپیدایم خواهی کرد\nدر یکی از تاکسی های فرسوده ی کوبا\nدر داروخانه ای در دل فلوریدا\nپیدایم خواهی\nدر صف یکی از نانوایی ها\nبر روی یکی از صندلی های سینما\nکنار آبخوری های ترمینال غرب\nدر میان تماشاچیان مسابقه ی شنا\nمی آیی و\nپیدایم خواهی کرد\nمی آیی و دقیقا کنارم می نشینی\nدر یک تعمیرگاه در کرکوک\nروی نیمکتی در پارک لاله ی تهران\nپشت ویترین یک کتابفروشی در مسکو\nروی عرشه ی یک کشتی در آب های بندر بارسلون\nبی آنکه از کسی بپرسی\nمی آیی و پیدایم خواهی کرد\nدر کمپ شماره ی سه یکی از کوه های نپال\nدر یکی از روستاهای کردستان\nدر کلیسایی در شهر نُتردام\nدر کافه ای در پراگ\nکنار ساحلی در مراکش\nپشت پنجره ی مسافرخانه ای در کلکته\nپیدایم خواهی کرد\nدقیقا می آیی و صندلی کنارم می نشینی\nدر پرواز هفت صبح شیراز بندرعباس\nدقیقا می آیی و در مطب دندان پزشکی\nپیدایم خواهی کرد در هفتم خرداد\nرأس ساعت چهار و نیم عصر\nدقیقا می آیی و ماشینت را\nکنار ماشینم پارک می کنی\nدر طبقه ی دوم  پارکینگ طبقاتی همدان\nدقیقا می آیی و با من اعزام می شوی\nبه پادگان سومِ جیرفت\nدقیقا می آیی و پیدایم خواهی کرد\nوسط یک نزاع خونین .\nدقیقا می آیی و پیدایم خواهی کرد\nآن سوی خیابان در حال قدم زدن از کنار ساختمانی در حال ساخت\nدقیقا می آیی و زنگ سی چهارم\nبلوک هجدهم خیابان یازدهم ساری را میزنی\nو من در را برایت باز می کنم\nو من کفش هایت را جفت میکنم\nو من پالتویت را از تنت میگیرم\nو من برایت چای می ریزم\nو من برایت تلویزیون را روشن می کنم\nو من برایت روزنامه می آورم\nو من روبرویت می نشینم\nو من دستانت را در دستانم میگیرم\nو من زل می زنم به چشم هایت\nو من آهسته می گویم:\nخوش آمدی مرگ", "poet_nationality": "ایرانی", "poet_name": "بابک زمانی", "poet_link": "https://echolalia.ir/category/sher/iranian-poets/babak-zamani/"}
{"title": "کتابی که با دستان خود نوشته ام", "link": "https://echolalia.ir/%da%a9%d8%aa%d8%a7%d8%a8%db%8c-%da%a9%d9%87-%d8%a8%d8%a7-%d8%af%d8%b3%d8%aa%d8%a7%d9%86-%d8%ae%d9%88%d8%af-%d9%86%d9%88%d8%b4%d8%aa%d9%87-%d8%a7%d9%85/", "poem": "کتابی که با دستان خود\nنوشته ام را برایم نخوان\nمن بارها خواسته ام\nتو را لای یکی از این صفحات پنهان کنم\nمن بارها خواسته ام در یکی از فصل های کتاب\nاسلحه را بردارم\nو تمام مردان داستان را بکُشم\nبیایم و دستانت را بگیرم\nو با تو فرار کنم\nتا در جنگلی زندگی کنیم و\nدیگر نویسنده نباشم\nمن بارها خواسته ام\nکه نروی،که نمیری، که بمانی…\nاما به من بگو\nبا قطاری که در آخرین صفحات کتاب\nبا انتظارت ایستاده است چه کنم؟\nمجموعه شعر اجسام", "poet_nationality": "ایرانی", "poet_name": "بابک زمانی", "poet_link": "https://echolalia.ir/category/sher/iranian-poets/babak-zamani/"}
{"title": "در ژرف تو آینه‌ای‌ست", "link": "https://echolalia.ir/there-is-a-mirror-in-your-depth/", "poem": "در ژرف تو \nآینه‌ای‌ست \nکه قفس‌ها را انعکاس می‌دهد \nو دستان تو محلولی‌ست \nکه انجماد روز را \nدر حوضچه‌ی شب غرق می‌کند. \nای صمیمی \nدیگر زندگی را نمی‌توان \nدر فرو مردن یک برگ \nیا شکفتن یک گل \nیا پریدن یک پرنده دید \nما در حجم کوچک خود رسوب می‌کنیم.\nآیا شود که باز درختان جوانی را \nدر راستای خیابان \nپرورش دهیم \nو صندوق‌های زرد پست \nسنگین \nز غمنامه‌های زمانه نباشند؟ \nدر سرزمینی که عشق آهنی‌ست \nانتظار معجزه را بعید می‌دانم! \nپرندگان همه خیس‌اند \nو گفت‌وگویی از پریدن نیست \nدر سرزمین ما \nپرندگان همه خیس‌اند \nدر سرزمینی که عشق کاغذی است \nانتظار معجزه را بعید می‌دانم…", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "خفته در باران", "link": "https://echolalia.ir/sleeping-in-the-rain/", "poem": "دستی میان دشنه و دیوار است؛ \nدستی میان دشنه و دل نیست.\nاز پله‌ها \nفرود می‌آیم \nاینک بدون پا. \nلیلای من همیشه \nپُشتِ پنجره می‌خوابد \nو خوب می‌داند \nکه من سپیده‌دمان \nمی‌آیم بدونِ دست \nو یارای گشودنِ پنجره \nبا من نیست.\nشن‌های کنارِ ساحلِ «عمان» \nرنگ نمی‌بازند، \nاین گونه‌ی من است \nکه رنگِ دشتِ سوخته دارد.\nوقتی تو را \nمیانه‌ی دریا \nبی‌پناه می‌بینم \nدستی میانِ دشنه و دل نیست.\nخوابیده‌ای؟ \nنه؟ بیداری؟ \nآیا تو آفتاب را \nبه شهر خواهی بُرد؟ \nتا کوچه‌های خفته در میانه‌ی باران \nو حرف‌های نمور فاصله‌ها را \nمشتعل کنی؟ \nتا دو سمت رود بدانند \nکه آتش همیشه نمی‌خوابد به زیر خاکستر.\nزیر ریزشِ \nرگبارِ تیغِ برهنه \nمی‌دانم تو دامنه می‌خواهی؛ \nمی‌دانم \nتا از کناره بیایی \nو پنجره‌ها را \nرو به صبح بگشایی.\nمن \nبا سیاهی دو چشم سیاهِ تو \nخواهم نوشت \nبر هر کرانه‌ی این باغ: \n«دستی همیشه منتظر دست دیگر است؛ \nچشمی همیشه هست که نمی‌خوابد.»", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "سرودهای خفته", "link": "https://echolalia.ir/sleeping-songs/", "poem": "۱\nدر رودهای جدایی \nایمان سبز ماست که جاری است \nاو می‌رود در دل مرداب‌های شهر \nدر راه آفتاب \nخم می‌کند بلندی هر سرو سرافراز\n۲ \nاز خون من بیا بپوش ردایی \nمن غرق می‌شوم \nدر برودت دعوت \nای سرزمین من \nای خوب جاودانه‌ی برهنه \nقلبت کجای زمین است \nکه بادهای همهمه را \nاینک صدا زنم \nس در حجره‌های ساکت تپیدن آن؟\n۳\nدر من همیشه تو بیداری \nای نشسته‌ای به تکاپوی خفتن من \nدر من \nهمیشه تو می‌خوانی هر ناسروده را \nای چشم‌های گیاهان مانده \nدر تن خاک \nکجای ریزش باران شرق را \nخواهید دید؟ \nاینک \nمیان قطره‌های خون شهیدم \nفوج پرندگان سپید \nبا خویش می‌برند \nغمنامه‌ی شگفت اسارت را \nتا برج خون ملتهب بابک خرم \nآن برج بی‌دفاع\n۴ \nاین سرزمین من است که می گرید \nاین سرزمین من است \nکه عریان است \nباران دگر نیامده چندی است \nآن گریه‌های ابر کجا رفته است؟\nعریانی کشت‌زار را \nبا خون خویش بپوشان\n۵ این کاج‌های بلند دست \nکه در میانه‌ی جنگل \nعاشقانه می‌خواند \nترانه‌ی سیال سبز پیوستن \nبرای مردم شهر \nنه چشم‌های تو ای خوبتر ز جنگل کاج \nاینک برهنه‌ی تبرست \nبا سبزی درخت هیاهوست\n۶ \nای سوگوار سبز بهار \nاین جامه‌ی سیاه معلق را \nچگونه پیوندی است \nبا سرزمین من؟ \nآنکس که سوگوار کرد خاک مرا \nآیا شکست \nدر رفت و آمد حمل این همه تاراج؟\n۷ \nاین سرزمین من چه بی‌دریغ بود \nکه سایه‌ی مطبوع خویش را \nبر شانه‌های ذوالاکتاف پهن کرد \nو باغ‌ها میان عطش سوخت \nو از شانه‌ها طناب گذر مرد \nاین سرزمین من چه بی‌دریغ بود\n۸ \nثقل زمین کجاست؟\nمن در کجای جهان ایستاده‌ام؟ \nبا باری ز فریادهای خفته و خونین \nای سرزمین من \nمن در کجای جهان ایستاده‌ام… ؟", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "زخم سیاه", "link": "https://echolalia.ir/%d8%b2%d8%ae%d9%85-%d8%b3%db%8c%d8%a7%d9%87/", "poem": "که ایستاده به درگاه؟\nآن شال سبز را ز شانه ی خود بردار\nبر گونه‌های تو آیا شیارها\nزخم سیاه زمستان است؟\nدر ریزش مداوم این برف\nهرگز ندیدمت\nزخم سیاه گونه‌ی تو\nاز چیست؟\nآن شال سبز را ز شانه خود بردار\nدر چشم من\nهمیشه زمستان است", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "غروب فصلی", "link": "https://echolalia.ir/%d8%ba%d8%b1%d9%88%d8%a8-%d9%81%d8%b5%d9%84%db%8c-%d8%ae%d8%b3%d8%b1%d9%88-%da%af%d9%84%d8%b3%d8%b1%d8%ae%db%8c/", "poem": "غروب فصلی\nاین کفتران عاصی شهر\nبه انزوای ساکت آن سوی میله های بلند\nهرگز طلوع سلسله وار شبی در اینجا نیست..\nو تو بسان همیشه، همیشه دانستن\nچه خوب می دانی\nکه این صدای کاذب جاری درون کوچه و کومه\nدر این حصار شب زده ی تار\nبشارتی ست،\nبشارت ظهور جاودانه\nجوانه های بلند، که رنگ اناری میله\nبا آن شتاب و بداهت\nدروغ بزرگ\nزمانه خود را\nدر اوج انزجار انکار می کنند..\nخسرو گلسرخی", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "گریه کار ابر است", "link": "https://echolalia.ir/%da%af%d8%b1%db%8c%d9%87-%da%a9%d8%a7%d8%b1-%d8%a7%d8%a8%d8%b1-%d8%a7%d8%b3%d8%aa-%d8%ae%d8%b3%d8%b1%d9%88-%da%af%d9%84%d8%b3%d8%b1%d8%ae%db%8c/", "poem": "ﮔﺮﯾﻪ ﮐﺎﺭ  ﺍﺑﺮ ﺍﺳﺖ\nﻣﻦ ﻭ ﺗﻮ ﭼﻮﻥ ﺷﻤﺸﯿﺮ ،\nﻣﻦ ﻭ ﺗﻮ  ﭼﻮﻥ ﺑﺎﺭﻭﺕ\nﺑﻪ ﻋﺮﯾﺎﻧﯽ ﭘﺎﯾﺎﻥ ﺑﺨﺸﯿﻢ\nﻭ ﺑﮕﻮﯾﯿﻢ ﺑﻪ ﺩﻧﯿﺎ\nﻋﺎﻗﺒﺖ ﺩﯾﺪﯾﺪ ﻣﺎ ﺻﺎﺣﺐ ﺧﻮﺭﺷﯿﺪ ﺷﺪﯾﻢ", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "در خیابان مردی می گرید", "link": "https://echolalia.ir/%d8%af%d8%b1-%d8%ae%db%8c%d8%a7%d8%a8%d8%a7%d9%86-%d9%85%d8%b1%d8%af%db%8c-%d9%85%db%8c-%da%af%d8%b1%db%8c%d8%af/", "poem": "در خیابان مردی می گرید\nپنجره های دو چشمش بسته است\nدست ها را باید\nبه گرو بگذارد\nتا که یک پنجره را بگشاید…\nدر خیابان مردی می گرید\nهمه روزان سپیدش جمعه است\nاو که از بیکاری\nتیر سیمانی را می شمرد\nدر قدم های ملولش قفسی می رقصد\nبا خودش می گوید\nکاش می شد همه ی عقربک ساعت ها\nمی ایستاد\nکاش تردید سلام تو نبود\nدست هایم همه بیمار پریدن هایی\nاز بغل دیوارست…\nکاش دستم دو کبوتر می بود\nدر خیابان مردی می گرید\n خسرو گلسرخی", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "تو رفتی شهر در تو سوخت", "link": "https://echolalia.ir/%d8%aa%d9%88-%d8%b1%d9%81%d8%aa%db%8c-%d8%b4%d9%87%d8%b1-%d8%af%d8%b1-%d8%aa%d9%88-%d8%b3%d9%88%d8%ae%d8%aa/", "poem": "تو رفتی\nشهر در تو سوخت\nباغ در تو سوخت\nاما دو دست جوانت\nبشارت فردا،\nهر سال سبز می شود\nو با شاخه های زمزمه گر در تمام خاک\nگل می دهد\nگلی به سرخی خون", "poet_nationality": "ایرانی", "poet_name": "خسرو گلسرخی", "poet_link": "https://echolalia.ir/category/sher/iranian-poets/khosrow-golsorkhi/"}
{"title": "تماشا شده", "link": "https://echolalia.ir/watched/", "poem": "نگاهم کردی \nناگهان حداقل دو چشم دارم \nیک دهان \nو زیباترین بینی \nدر میان صورت\nلمسم کردی \nرشد می‌کند \nپوست فرشته‌ای \nدر آنجا که شکایت داشتی\nمرا بوسیدی \nپرواز می‌کنند \nاز دهانم \nکفتران کباب شده \nکبک‌های بریان \nو خروسکان اخته \nآه \nتو کیف کردی\nفراموشم کردی \nحالا من اینجا ایستاده‌ام \nو می‌پرسم \nتنهایی چه کار کنم \nبا این آت و آشغال‌های بدرد نخور", "poet_nationality": "آلمان", "poet_name": "اولا هان", "poet_link": "https://echolalia.ir/category/sher/german-poet/ulla-hahn/"}
{"title": "زنی هستم", "link": "https://echolalia.ir/i-am-a-woman/", "poem": "زنی هستم \nکه می‌توان دوباره به او زنگ زد \nوقتی تلویزیون حوصله‌ سربُر است\nزنی هستم \nکه می‌توان دوباره دعوتش کرد \nوقتی دیگری رد کرده است\nزنی هستم \nکه ترجیحاً فرانمی‌خواند کسی \nمرا به ازدواج\nزنی \nکه تقاضا نمی‌کند کسی \nازمن بچه‌ای\nمن زنی هستم \nکه زن زندگی نیست", "poet_nationality": "آلمان", "poet_name": "اولا هان", "poet_link": "https://echolalia.ir/category/sher/german-poet/ulla-hahn/"}
{"title": "آن که در کوچه پس کوچه های شهر پرسه می زند", "link": "https://echolalia.ir/it-walks-through-the-citys-alleys/", "poem": "آن که در کوچه پس کوچه های شهر پرسه می زند ، عشق من است\nاینکه هنگام جدایی کجا می رود اهمیت چندانی ندارد\nاو دیگر نه عشق من است ؛ هرکه می تواند هم کلامش شود\nدیگر به یاد نمی آورد چه کسی صادقانه دوستش می داشت\nدر اشتیاق عاشقانه ی نگاه ها جفت خویش را می جوید\nوفاداری من به وسعت فاصله ای است که می پیماید\nبه من امید می دهد ، سپس ، سبکسرانه مأیوسم می سازد\nچونان تخته پاره ای خوشبخت در ژرفنای وجودش زندگی می کنم\nبی آنکه خود بداند آزادی من گنجینه ی اوست\nبه اوج عظیم کمال خویش که می رسد\nتنهایی من ژرف می شود\nآنکه در کوچه پس کوچه های شهر پرسه می زند ، عشق من است\nاینکه هنگام جدایی کجا می رود ، اهمیت چندانی ندارد\nاو دیگر نه عشق من است ؛ هرکه می تواند هم کلامش شود\nدیگر به یاد نمی آورد چه کسی صادقانه دوستش می داشت\nو از دور راهش را روشن می دارد ، تا مبادا پایش بلغزد", "poet_nationality": "فرانسه", "poet_name": "رنه شار", "poet_link": "https://echolalia.ir/category/sher/french-poets/rene-char/"}
{"title": "لیز", "link": "https://echolalia.ir/liz/", "poem": "آه, خیلی خب، موافقم که قدبلند و خوش قیافه نیستم \nو قبول دارم موهام داره می‌ریزه \nو یه جورایی هم چاقم \nو چیزای دیگه شبیه اینا \nپس تعجب می‌کنی که چرا نشستم و نیشم بازه\nخب به خاطر اینه که “لیز” با نیکی هالتون می‌پلکید \nو همینطور مایکل تاد و وایلدینگ…شد سه تا \nبا فیشرم می‌پلکید \nو همینطور برتون \nپس من مطمئنم که سراغ منم میاد\nپس اینجا توی داروخونه می‌شینم و منتظر می‌مونم \nبا نهایت دلگرمی و خوشحالی و اطمینان \nو هیچ وقت با کسی هم قرار نمی‌ذارم \nفقط می‌شینم و منتظر می‌مونم \nآخه میدونم سراغ منم میاد \nبالاخره یه روزی, می‌دونم که سراغ منم میاد!", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "چرا این را زودتر نگفتی؟", "link": "https://echolalia.ir/%da%86%d8%b1%d8%a7-%d8%a7%db%8c%d9%86-%d8%b1%d8%a7-%d8%b2%d9%88%d8%af%d8%aa%d8%b1-%d9%86%da%af%d9%81%d8%aa%db%8c%d8%9f/", "poem": "من نبودم\nکسی در خانه ات را کوبید\nمن نبودم\nکسی که به تو سلام داد\nمن نبودم\nکسی که سالها عاشق تو بود\nو هر کجا که می‌رفتی\nدنبالت می‌کرد\nدروغ گفتم\nمن بودم\nمن همان بودم که تو هیچ وقت نخواستی ببینی.\nبا این حال\nآری ! من بودم که عاشق تو بودم\nهنوز هم عاشقت هستم\nحالا این را با صدای بلند فریاد می زنم\nو تو گریه می‌کنی و می‌گویی\nچرا این را زودتر نگفتی؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "وقتی چمدانش را به قصد رفتن بست", "link": "https://echolalia.ir/%d9%88%d9%82%d8%aa%db%8c-%da%86%d9%85%d8%af%d8%a7%d9%86%d8%b4-%d8%b1%d8%a7-%d8%a8%d9%87-%d9%82%d8%b5%d8%af-%d8%b1%d9%81%d8%aa%d9%86-%d8%a8%d8%b3%d8%aa/", "poem": "وقتی چمدانش را به قصد رفتن بست\nنگفتم : عزیزم ، این کار را نکن\nنگفتم : برگرد و یک بار دیگر به من فرصت بده\nوقتی پرسید دوستش دارم یا نه ؟\nرویم را برگرداندم\nحالا او رفته ، و من\nتمام چیزهایی را که نگفتم ، می شنوم\nنگفتم : عزیزم متاسفم ، چون من هم مقصر بودم\nنگفتم : اختلاف ها را کنار بگذاریم\nچون تمام آنچه می خواهیم عشق و وفاداری و مهلت است\nگفتم : اگر راهت را انتخاب کرده ای\nمن آن را سد نخواهم کرد\nحالا او رفته و من\nتمام چیزهایی را که نگفتم ، می شنوم\nاو را در آغوش نگرفتم و اشک هایش را پاک نکردم\nنگفتم: اگر تو نباشی ، زندگی ام بی معنی خواهد بود\nفکر می کردم از تمامی آن بازی ها خلاص خواهم شد\nاما حالا ، تنها کاری که می کنم\nگوش دادن به چیز هایی است که نگفتم\nنگفتم: بارانی ات را درآر\nقهوه درست می کنم و با هم حرف می زنیم\nنگفتم : جاده ی بیرون خانه\nطولانی و خلوت و بی انتهاست\nگفتم : خدانگهدار ، موفق باشی\nخدا به همراهت\nاو رفت\nو مرا تنها گذاشت\nتا با تمام چیزهایی که نگفتم ، زندگی کنم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "ما شبیه هم نیستیم", "link": "https://echolalia.ir/%d9%85%d8%a7-%d8%b4%d8%a8%db%8c%d9%87-%d9%87%d9%85-%d9%86%db%8c%d8%b3%d8%aa%db%8c%d9%85/", "poem": "من خوشحالم که خودم هستم\nزیرا من شبیه تو نیستم\nتو هم خوشحال باش که خودت هستی\nچون اصلا ً شبیه من نیستی\nبرای همین است که ما می‌توانیم با هم دوست باشیم\nو چه خوب است دوستی دو تا آدم مثل ما\nکه اصلا ً شبیه هم نیستند\nاما همدیگر را دوست دارند", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "از وقتی که عاشق شدم", "link": "https://echolalia.ir/%d8%a7%d8%b2-%d9%88%d9%82%d8%aa%db%8c-%da%a9%d9%87-%d8%b9%d8%a7%d8%b4%d9%82-%d8%b4%d8%af%d9%85/", "poem": "از وقتی که عاشق شدم\nفرصت بیشتری پیدا کردم برای این که پرواز کنم\nفرصت بیشتری برای این که پرواز کنم و بعد زمین بخورم\nو این عالی است\nهر کسی شانس پرواز کردن و به زمین خوردن را ندارد\nتو این شانس رو به من بخشیدی\nمتشکرم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "سخت است بگویم دوستت دارم", "link": "https://echolalia.ir/%d8%a8%d8%ae%d9%88%d8%a7%d9%87%d9%85-%d8%a8%da%af%d9%88%db%8c%d9%85%d8%aa-%d8%af%d9%88%d8%b3%d8%aa%d8%aa-%d8%af%d8%a7%d8%b1%d9%85-%d8%ae%db%8c%d9%84%db%8c-%d8%b3%d8%ae%d8%aa-%d8%a7%d8%b3%d8%aa/", "poem": "اولین بار\nکه بخواهم بگویمت دوستت دارم خیلی سخت است\nتب میکنم ، عرق می کنم ، می لرزم\nجان می دهم هزار بار\nمی میرم و زنده می شوم پیش چشمهای تو\nتا بگویم دوستت دارم\nاولین بار\nکه بخواهم بگویمت دوستت دارم\nخیلی سخت است\nاما آخرین بار آن از همیشه سخت تر است\nو امروز می خواهم برای آخرین بار بگویم دوستت دارم\nو بعد راهم را بگیرم و بروم\nچون تازه فهمیدم\nتو هرگز دوستم نداشتی", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "بالاخره قصه به پایان می رسه", "link": "https://echolalia.ir/%d8%a8%d8%a7%d9%84%d8%a7%d8%ae%d8%b1%d9%87-%d9%82%d8%b5%d9%87-%d8%a8%d9%87-%d9%be%d8%a7%db%8c%d8%a7%d9%86-%d9%85%db%8c-%d8%b1%d8%b3%d9%87/", "poem": "خب ، می بینم که حسابی به خودت می رسی\nاز خودت مراقبت می کنی\nنیازهایت را بر آورده می کنی\nخوب گوش می دی یا می خونی ، درباره رژیم غذایی\nتغذیه ، خواب و سم زدایی از بدن\nهمین طور خریدن وسایلی که میگن به درد ورزش می خوره\nو گیاهان دارویی برای تجدید قوا ، وقتی که آسیب می بینی\nصابون هایی که تن را تمیز می کنن\nافشانه هایی که بوی بد را از بین می برن\nمایعاتی که اسید ها و حشره کش ها را خنثی می کنن\nاضافه وزن مجاز برای افزایش قدرت و اندازه عضلات\nزدن آمپولهای ایمنی\nو خوردن قرص های نیرو زا\nاما یادت باشه که بعد از همه اینها\nبالاخره قصه به پایان می رسه …\nمی تونی سیگار رو ترک کنی ، اما آخر می میری\nدور مواد را خط بکشی ، اما آخر می میری\nخود را از خوردن غذاهای چرب و سرخ کردنی منع کنی\nو در سلامت کامل باشی ، اما باز می میری\nمی گساری هم که نکنی ، باز می میری\nدورکارهای خلاف رو خط بکشی ، باز می میری\nاز نوشیدن قهوه صرف نظر کنی و کیفور نشی\nباز می میری ، آخرش می میری\nبالاخره می میری ، دست آخر می میری\nآخرش می میری\nمی تونی نرمش کردن رو از سر بگیری\nاما وقتی موسیقی تموم بشه ، می میری\nتوی اتومبیل کمربند ایمنی هم ببندی ، باز هم می میری\nاز نیکوتین فاصله بگیری ، باز هم می میری\nمی تونی ورزش کنی تا چربی رانهات آب بشه\nخوش تیپ تر و تو دل برو تر می شی، اما باز می میری\nحمام آفتاب هم که نگیری ، باز می میری\nمی تونی اون بالا تو آسمون ، پی بشقاب پرنده بگردی\nشاید اونا تو رو به مریخ ببرن ، اما اونجا هم بالا خره می میری\nبالا خره می میری ، در نهایت می میری\nآخر ، یک زمانی ، می میری\nبا کفش های ریبوک و نایکو آدیداس\nمی تونی تو آسمونا سیر کنی ، اما اونجا هم بالاخره می میری\nداروهای نیروبخش هم که بخوری ، بالاخره می میری\nروده ات رو هم که سالم نگه داری باز می میری\nمی تونی خودت رو منجمد کنی و در زمان معلق بمونی\nاما همین که یخت رو باز کنن ، بالاخره می میری\nمی تونی ازدواج کنی ، اما باز هم می میری\nبه نقطه اوج هم که برسی ، بالاخره می میری\nمی تونی خودت رو از شر فشارهای روحی خلاص کنی ، استراحت کنی\nآزمایش ایدز ، و تست ورزش بدی\nبه غرب ، اونجا که هوا آفتابیست و از رطوبت خبری نیست نقل مکان کنی\nو تا صد سال زنده بمونی\nاما بالاخره می میری\nسرانجام ، در آخر کار می میری\nدر نهایت ، خواه نا خواه می میری\nپس بهتره حالا که زنده هستی از زندگی لذت ببری\nقبل از اینکه غزل خداحافظی رو بخونی\nچون بالاخره ، در آخر کار می میری", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "خورشید را می دزدم فقط برای تو", "link": "https://echolalia.ir/%d8%ae%d9%88%d8%b1%d8%b4%db%8c%d8%af-%d8%b1%d8%a7-%d9%85%db%8c-%d8%af%d8%b2%d8%af%d9%85-%d9%81%d9%82%d8%b7-%d8%a8%d8%b1%d8%a7%db%8c-%d8%aa%d9%88/", "poem": "خورشید را می دزدم\nفقط برای تو !\nمیگذارم توی جیبم\nتا فردا بزنم به موهایت\nفردا به تو می گویم چقدر دوستت دارم !\nفردا تو می فهمی\nفردا تو هم مرا دوست خواهی داشت ، می دانم !\nآخ فردا !\nراستی چرا فردا نمی شود؟\nاین شب چقدر طول کشیده\nچرا آفتاب نمی شود ؟\nیکی نیست بگوید خورشید کدام گوری رفته؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "نمی خواهم بجنگم", "link": "https://echolalia.ir/%d9%86%d9%85%db%8c-%d8%ae%d9%88%d8%a7%d9%87%d9%85-%d8%a8%d8%ac%d9%86%da%af%d9%85/", "poem": "نمی خواهم بجنگم\nتو را می خواهم\nتنگ در آغوش گیرم\nنمی خواهم بجنگم\nمی خواهم بازی دیگری کنم که در آن\nبه جای جنگیدن\nهمدیگر را در آغوش می فشارند\nو می توان غلتان\nبر قالیچه یی خندید\nو می توان هم را بوسید\nو بغل زد\nآن جایی که انگار\nهمه پیروزند", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "دستم به خورشید نمی رسد", "link": "https://echolalia.ir/%d8%af%d8%b3%d8%aa%d9%85-%d8%a8%d9%87-%d8%ae%d9%88%d8%b1%d8%b4%db%8c%d8%af-%d9%86%d9%85%db%8c-%d8%b1%d8%b3%d8%af/", "poem": "نمی توانم به ابرها دست بزنم ،به خورشید نرسیده ام\nهیچ گاه کاری که تو می خواستی را انجام نداده ام\nدستم را تا جایی که می توانستم دراز کردم\nانگار من آن نیستم که تو می خواهی\nبرای اینکه نمی توانم به ابرها دست بزنم یا به خورشید برسم\nنه ، نمی توانم ابرها را لمس کنم یا به خورشید برسم\nنمی توانم به عمق افکارت راه یابم و خواست های تو را حدس بزنم\nبرای یافتن آنچه تو در رویا در پی آنی ، کاری از من بر نمی آید\nمی گویی آغوشت باز است\nاما خدا می داند برای چه کسی\nنمی توانم فکرت را بخوانم یا با رویاهای تو باشم\nنمی توانم رویاهایت را پی گیرم یا به افکارت پی ببرم\nدلم می خواهد کسی را بیابی تا بتواند کارهای ناتمام مرا به انجام برساند\nراهی را که من نیافتم او بیابد و برای تو دنیای بهتر بسازد\nکاش کسی را بیابی ، کسی که بی پروا باشد و بر تو غلبه کند\nاندیشه هایت را که همواره در حال تغییر است به سمتی هدایت کند\nو روح تو را که همواره در پرواز است آزاد سازد\nاما من نمی توانم ، نمی توانم\nنمی توانم زمان را به عقب برگردانم تا دوباره به شانزده سالگی پا بگذاری\nنمی توانم زمین های بی حاصلت را دوباره سبز کنم\nنمی توانم با دیگر درباره ی آن چه قرار بود چنان باشد و اکنون چنان نیست حرف بزنم\nنمی توانم زمان را به عقب برگردانم و تو را به روزگار جوانیت\nنمی توانم زمان را به عقب بر گردانم و تو را جوان کنم\nپس با من وداع کن و به پشت سرت نگاه نکن\nهر چند در کنار تو روزهای خوشی را پشت سر گذاشتم\nافسوس ! من آن نیستم که بتواند با تو سر کند\nاگر کسی از حال و روز من پرسید ، بگو زمانی با من بود\nاما هیچ گاه دستش به ابرها و به خورشید نرسید\nنمی توانم به ابرها دست بزنم یا به خورشید برسم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "امیدوارم که در قلب تو باشم", "link": "https://echolalia.ir/%d8%a7%d9%85%db%8c%d8%af%d9%88%d8%a7%d8%b1%d9%85-%da%a9%d9%87-%d8%af%d8%b1-%d9%82%d9%84%d8%a8-%d8%aa%d9%88-%d8%a8%d8%a7%d8%b4%d9%85/", "poem": "بیرون پناهگاهت می مانم و درون را نگاه می کنم\nدرحالیکه در اطرافم ، از هر سو ، بمب می ریزند\nتو در داخل پناهگاهت چقدر سرحال و در امان و خوشحال بنظر می آیی\nآیا گفته بودم که من به این چیزها توجه می کنم ؟\nآیا گفته بودم که چه شگفت آور هستی و چقدر ناراحتم که از هم جدا شده ایم ؟\nعزیزم ، من بیرون پناهگاه تو ایستاده ام\nاما امیدوارم که در قلب تو باشم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "لطفاً دوستم نداشته باش", "link": "https://echolalia.ir/%d9%84%d8%b7%d9%81%d8%a7%d9%8b-%d8%af%d9%88%d8%b3%d8%aa%d9%85-%d9%86%d8%af%d8%a7%d8%b4%d8%aa%d9%87-%d8%a8%d8%a7%d8%b4/", "poem": "برای اینکه دوستم داشته باشی\nهر کاری بگویی می کنم\nقیافه ام را عوض می کنم\nهمان شکلی می شوم که تو می خواهی\nاخلاقم را عوض می کنم\nهمان طوری می شوم که تو می خواهی\nحتی صدایم را عوض می کنم\nهمان حرفهایی را می زنم که تو می خواهی\nاصلاً اسمم را هم عوض می کنم\nهر اسمی که می خواهی روی من بگذار\nخب حالا دوستم داری ؟\nنه ، صبر کن\nلطفاً دوستم نداشته باش\nچون حالا انقدر عوض شده ام که حتی حال خودم هم از خودم به هم می خورد", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "عاشق بودن بهتر است یا عاشق نبودن؟", "link": "https://echolalia.ir/%d8%b9%d8%a7%d8%b4%d9%82-%d8%a8%d9%88%d8%af%d9%86-%d8%a8%d9%87%d8%aa%d8%b1-%d8%a7%d8%b3%d8%aa-%db%8c%d8%a7-%d8%b9%d8%a7%d8%b4%d9%82-%d9%86%d8%a8%d9%88%d8%af%d9%86%d8%9f/", "poem": "آیا ماجرای عمه مرا شنیده اید ؟\nعمه من همیشه تنها بود\nخیلی هم زیاد گریه می کرد\nهمه می گفتند علتش این است که هیچ وقت عاشق نشده\nبعد عمه ام عاشق شد\nاما حالا بازهم گریه می کند\nچون می ترسد معشوقش ترکش کند\nحالا نمی دانم عاشق بودن بهتر است یا عاشق نبودن ؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "من دوستت دارم", "link": "https://echolalia.ir/%d9%85%d9%86-%d8%af%d9%88%d8%b3%d8%aa%d8%aa-%d8%af%d8%a7%d8%b1%d9%85/", "poem": "خدا هرکسی را که مثل من خوب باشد\nدوست دارد\nاما هر کسی را که مثل تو بد باشد\nدوست ندارد\nاما من تو را با همه بدی ات دوست دارم\nچون دلم برایت می سوزد\nوقتی می بینم هیچ کس دوستت ندارد", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "چشمانش، گرمترین پناهگاه جهان است", "link": "https://echolalia.ir/%da%86%d8%b4%d9%85%d8%a7%d9%86%d8%b4%d8%8c-%da%af%d8%b1%d9%85%d8%aa%d8%b1%db%8c%d9%86-%d9%be%d9%86%d8%a7%d9%87%da%af%d8%a7%d9%87-%d8%ac%d9%87%d8%a7%d9%86-%d8%a7%d8%b3%d8%aa/", "poem": "وقتی در شب راه می‌رفتم\nو در جستجوی پناهگاه گرمی بودم\nاز کنارم گذشت\nگفتم :\nهی نگاه کن ! روی مژه‌هایت دانه‌های برف ریخته است\nو او گفت :\nاین برف نیست\nپرهای بالشی است که خدا در آسمان تکانده است\nو سپس لبهای خندانش را گشود\nتا برفی را فوت کند\nو ما هر دو خندیدیم\nبعد به چشمانش نگاه کردم\nو دیدم که چشمانش ، گرمترین پناهگاه جهان است", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "رویایی که دیشب دیدم", "link": "https://echolalia.ir/%d8%b1%d9%88%db%8c%d8%a7%db%8c%db%8c-%da%a9%d9%87-%d8%af%db%8c%d8%b4%d8%a8-%d8%af%db%8c%d8%af%d9%85/", "poem": "می خواهم رویایی که دیشب دیدم\nبردارم و تو فریزر بگذارم\nاونوقت یه روزی در آینده ی دوروقتی پیرمردی مو خاکستری شدم\nدرش می آرم و گرمش می کنم\nو پاهای پیر و سردمو\nبا گرمی خوبش مداوا می کنم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "امشب می‌خواهم ماه را شکار کنم", "link": "https://echolalia.ir/%d8%a7%d9%85%d8%b4%d8%a8-%d9%85%db%8c%e2%80%8c%d8%ae%d9%88%d8%a7%d9%87%d9%85-%d9%85%d8%a7%d9%87-%d8%b1%d8%a7-%d8%b4%da%a9%d8%a7%d8%b1-%da%a9%d9%86%d9%85/", "poem": "یک تور ماه‌گیری ساخته‌ام\nامشب می‌خواهم ماه را شکار کنم\nآن را دور سرم چرخ خواهم داد\nو قرص بزرگ ماه را خواهم گرفت\nفردا نگاهی به آسمان بکن\nاگر ماه در آن ندیدی\nبدان که آخر سر شکارش کردم\nو انداختمش توی تور\nاما اگر ماه هم‌چنان می‌درخشید\nیک ذره پایین‌تر را نگاه کن\nو مرا ببین که با ستاره‌ای\nدر تور ماه‌گیری‌ام در آسمان پرواز می‌کنم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "هیچ کس مرا دوست ندارد", "link": "https://echolalia.ir/%d9%87%db%8c%da%86-%d9%83%d8%b3-%d9%85%d8%b1%d8%a7-%d8%af%d9%88%d8%b3%d8%aa-%d9%86%d8%af%d8%a7%d8%b1%d8%af/", "poem": "هیچ کس مرا دوست ندارد\nهیچ کس به من توجه نمی کند\nهیچ کس برایم هلو و گلابی نمی خرد\nهیچ کس به من شیرینی و نوشابه نمی دهد\nهیچ کس به شوخیهای من نمی خندد\nهیچ کس موقع دعوا به من کمک نمی کند\nهیچ کس برایم مشق نمی نویسد\nهیچ کس دلش برایم تنگ نمی شود\nهیچ کس برایم گریه نمی کند\nهیچ کس نمی داند که چه بچه خوبی هستم\nاگر کسی از من بپرسد که بهترین دوستم کیست\nتوی چشمش نگاه می کنم و می گویم : هیچ کس\nولی امشب خیلی ترسیدم\nآخه بلند شدم دیدم هیچ\nبلند صدا کردم اما هیچ کس جواب نداد\nدر تاریکی که هیچ کس تحمل نمی کنه\nبلند شدم و به همه جای خونه سر زدم\nاما هر جایی که نگاه کردم یکنفر را دیدم\nو آنقدر گشتم که خسته شدم\nحالا که صبح نزدیکه\nترسی ندارم\nچون هیچ کس نرفته", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "برای همیشه با هم دوست باشیم", "link": "https://echolalia.ir/%d8%a8%d8%b1%d8%a7%db%8c-%d9%87%d9%85%db%8c%d8%b4%d9%87-%d8%a8%d8%a7-%d9%87%d9%85-%d8%af%d9%88%d8%b3%d8%aa-%d8%a8%d8%a7%d8%b4%db%8c%d9%85/", "poem": "راهی کشف کرده ام\nکه برای همیشه با هم دوست باشیم\nاین راه\nخیلی ساده است\nهرچه من می گویم\nانجام بده", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "کی می‌داند صلح کجاست ؟", "link": "https://echolalia.ir/%da%a9%db%8c-%d9%85%db%8c%e2%80%8c%d8%af%d8%a7%d9%86%d8%af-%d8%b5%d9%84%d8%ad-%da%a9%d8%ac%d8%a7%d8%b3%d8%aa-%d8%9f/", "poem": "خوب گوش کنید بچه‌ها\nکبوتر نماد صلح است\nبرای همین ما در اینجا یک عالم کبوتر داریم\nفقط یک چیز کم داریم و آن صلح است\nحالا کی می داند صلح کجاست؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "آنانی را که دوست می داریم", "link": "https://echolalia.ir/%d8%a2%d9%86%d8%a7%d9%86%db%8c-%d8%b1%d8%a7-%d9%83%d9%87-%d8%af%d9%88%d8%b3%d8%aa-%d9%85%db%8c-%d8%af%d8%a7%d8%b1%db%8c%d9%85-%d9%87%d9%85%d9%88%d8%a7%d8%b1%d9%87-%da%af%d9%85-%d9%85%db%8c-%d9%83/", "poem": "برخی وقت ها ما آدم هایی را دوست داریم که\nدوستمان نمی دارند\nهمان گونه که آدم هایی نیز یافت می شوند که\nدوستمان دارند ، اما ما دوستشان نداریم\nبه آنانی که دوست نداریم اتفاقی در خیابان بر می خوریم و\nهمواره بر می خوریم\nاما آنانی را که دوست می داریم\nهمواره گم می کنیم و\nهرگز اتفاقی در خیابان به آنان بر نمی خوریم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "حالا نیست وقت مردن", "link": "https://echolalia.ir/%d8%ad%d8%a7%d9%84%d8%a7-%d9%86%d9%8a%d8%b3%d8%aa-%d9%88%d9%82%d8%aa-%d9%85%d8%b1%d8%af%d9%86/", "poem": "پیش دکتر که رفتم\nدستشو کرد تو حلقم\nیه لنگه کفش در آورد\nیه قایقى که آب برد\nیه دونه زین دوچرخه\nیه اسکیت که می چرخه\nگفت:همه اینارو تو خوردى؟\nخوب شد تا حالا نمردى!\nحواست باشه به خوردن\nحالا نیست وقت مردن\nمترجم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "به دنبال آبی", "link": "https://echolalia.ir/%d8%a8%d9%87-%d8%af%d9%86%d8%a8%d8%a7%d9%84-%d8%a2%d8%a8%db%8c/", "poem": "زن پوست آبی داشت\nمرد هم\nپس مرد صورتش را پنهان کرد\nهمانگونه که زن\nآن دو تمام زندگی شان را به دنبال آبی گشتند،\nاز کنار هم گذشتند\nو هیچ گاه ندانستند", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "از وقتی که دوستم مرا ترک کرده است", "link": "https://echolalia.ir/since-my-friend-left-me/", "poem": "از وقتی که دوستم مرا ترک کرده است\nکاری ندارم به جز راه رفتن\nراه می روم تا فراموش کنم\nراه می روم\nمی گریزم\nدور می شوم\nدوست ام دیگر برنمی گردد\nاما من حالا\nدونده ی دوی استقامت شده ام", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "تو هرگز دوستم نداشتی", "link": "https://echolalia.ir/you-never-loved-me/", "poem": "اولین بار\nکه بخواهم بگویم دوستت دارم، خیلی سخت است\nتب می‌کنم، عرق می‌کنم، می‌لرزم جان می‌دهم\nهزار بار\nمی‌میرم و زنده می‌شوم پیش چشمهای تو\nتا بگویم دوستت دارم\nاولین بار\nکه بخواهم بگویم دوستت دارم، خیلی سخت است\nامّا\nآخرین بار آن از همیشه سخت‌تر است\nو امروز می‌خواهم برای آخرین بار بگویم دوستت دارم\nو بعد راهم را بگیرم و بروم\nچون تازه فهمیدم\nتو هرگز دوستم نداشتی", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "من هم همینطور", "link": "https://echolalia.ir/me-too-shell-silver-stein/", "poem": "پسربچه گفت:\nبعضی وقت‌ها قاشق از دستم می‌افته\nپیرمرد گفت:\nمن هم همینطور\nپسربچه زیر لب گفت:\nمن شلوارم خیس می‌کنم\nپیرمرد خندید\nمن هم همینطور\nپسربچه گفت:\nمن خیلی گریه می‌کنم\nپیرمرد سر تکان داد\nمن هم همینطور\nپسر بچه گفت:\nبدتر از همه، آدم بزرگ‌ها به من توجه نمی‌کنن\nاین را گفت و گرمای دست چروک خورده پیر را حس کرد\nپیرمرد گفت:\nمی‌فهمم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "آخه‌ من زشت‌ترین مرد تموم‌ شهرم‌", "link": "https://echolalia.ir/%d8%a2%d8%ae%d9%87%e2%80%8c-%d9%85%d9%86-%d8%b2%d8%b4%d8%aa%e2%80%8c%d8%aa%d8%b1%db%8c%d9%86-%d9%85%d8%b1%d8%af-%d8%aa%d9%85%d9%88%d9%85%e2%80%8c-%d8%b4%d9%87%d8%b1%d9%85%e2%80%8c/", "poem": "همیشه‌ مردای‌ خوش‌تیپ‌، دخترای‌ خوشگل‌ گیر میارن‌\nمردای‌ با کلّه‌ و زبون‌دارم‌ بی‌کار نمی‌مونن‌\nامّا من‌ همون‌ یه‌ باری‌ام‌ که‌ بختم‌ وا شد\nطرف‌ از رو دلسوزی‌ راضی‌ شد\nآخه‌ من‌ زشت‌ترین‌ مرد تموم‌ شهرم‌\nبا ماشین‌ گرونم‌ تو میدونا چرخ‌ می‌زنم‌،\nسیگارام‌ با یه‌ صد دلاری‌ روشن‌ می‌کنم‌،\nامّا هنوز… می‌فهمی‌ که‌؟ می‌فهمی‌ چی‌ می‌خوام‌ بگم‌؟\nواسه‌ زشت‌ترین‌ مرد شهر اوضاع‌ عوض‌ نمی‌شه‌\nدر خونه‌م‌ یه‌ یادداشت‌ دیدم‌ که‌ روش‌ نوشته‌ بود:\nاین‌ بچّه‌ی‌ خوشگل‌ یازده‌ پوند وزنشه‌\nورش‌ دار بزرگش‌ کن‌،\nولی‌ نذار چشمش‌ به‌ صورتت‌ بی‌افته‌\nهی‌ زنا! گوش‌ کنین‌\nشماها دل‌ ندارین‌! مث‌ یه‌ تیکه‌ یخین‌\nفقط‌ از من‌ یه‌ عالم‌ طلا می‌خواین‌\nنمی‌دونین‌ که‌ چه‌ روح‌ خوشگلی‌ دارم‌؟\nمی‌دونم‌… می‌دونم‌ که‌ زشت‌ترین‌ آدم‌ شهرم‌ می‌دونم‌\nآره‌ من‌ یه‌ مرد زشتم‌\nریشم‌ تو تاریکی‌ تیغ‌ می‌زنم‌\nبچّه‌ها تا چشمشون‌ بهم‌ می‌افته‌ یهو گریه‌ می‌کنن‌\nساعتا از کار می‌افتن‌\nسگا واق‌ واق‌ می‌کنن‌\nتا سرکلّه‌ی‌ من‌ پیدا می‌شه‌\nدخترا تو خیابون‌ هو می‌کشن‌\nاگه‌ فردا بمیرم‌ هیشکی‌ دلش‌ برای‌ من‌ تنگ‌ نمی‌شه‌\nآخه‌ من‌ زشت‌ترین‌ مرد تموم‌ شهرم‌\nآره‌! من‌ زشت‌ترین‌ مرد تموم‌ شهرم‌", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "به‌ برگشتن‌ فکر می‌کنم‌", "link": "https://echolalia.ir/%d8%a8%d9%87%e2%80%8c-%d8%a8%d8%b1%da%af%d8%b4%d8%aa%d9%86%e2%80%8c-%d9%81%da%a9%d8%b1-%d9%85%db%8c%e2%80%8c%da%a9%d9%86%d9%85%e2%80%8c/", "poem": "آخرین‌ روزی‌ که‌ تو این‌ شهر لجن‌ از خواب‌ پامی‌شم‌\nپی‌ خورشید می‌گردم‌\nآسمون‌خراشا آسمون‌ِ این‌ خراب‌ شده‌ ر گرفتن‌!\nآخرین‌ روزی‌ که‌ صورتم‌ تو این‌ آب‌ لجن‌ می‌شورم‌\nریش‌ کسی‌ می‌زنم‌ که‌ دیگه‌ نمی‌شناسمش‌\nتو راه‌رو موشا جولون‌ می‌دن‌\nدماغم‌ بهم‌ می‌گه‌ آشغالا دارن‌ تو کوچه‌ می‌گندن‌\nاز طبقه‌ی‌ پایین‌ صدای‌ زرزره‌ بچّه‌ میاد!\nآخرین‌ روزی‌ که‌ این‌ صدا به‌ گوشم‌ می‌خوره‌\nمن‌ برمی‌گردم‌ شهر خودمون‌\nآخرین‌ روزی‌ که‌ تو این‌ هوای‌ سربی‌ نفس‌ می‌کشم‌\nاز ترافیک‌ ذلّه‌ می‌شم‌\nدنیا رُ خاکستری‌ می‌بینم‌\nآخرین‌ روزی‌ که‌ قهوه‌م‌ وایستاده‌ می‌خورم‌\nبه‌ آدمای‌ غریبه‌یی‌ که‌ دارن‌ می‌رن‌ سر کار\nلبخند می‌زنم‌\nاین‌ شهر لعنتی‌ هیچّی‌ بهم‌ نداده‌!\nخسته‌ام‌\nخسته‌تر از اونم‌ که‌ بخوام‌ بازم‌ با این‌ شهر بجنگم‌\nمن‌ برمی‌گردم‌ شهر خودمون‌!\nآخرین‌ روزی‌ که‌ لباس‌کار روغنیم‌ می‌پوشم‌\nسر کار ساعت‌ می‌زنم‌!\nفردا فلنگ‌ می‌بندم‌ می‌رم‌ طرفای‌ غروب‌\nلم‌ می‌دم‌ کنار رادیو و تو خیال‌\nدختر آوازه‌ خونی‌ که‌ صداش‌ پخش‌ می‌شه‌ رُ می‌بوسم‌\nمن‌ این‌جا رو تختم‌ دراز کشیدم‌ خیره‌ موندنم‌ به‌ سقف‌،\nاز طبقه‌ی‌ پایین‌ صدای‌ جیغ‌ بلند می‌شه‌ و\nنمی‌دونم‌ کجای‌ رؤیام‌ غلط‌ از آب‌ در اومده‌!\nاین‌ آخرین‌ روزی‌ که‌\nبه‌ برگشتن‌ فکر می‌کنم‌", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "دوباره‌ شروع‌ کن‌", "link": "https://echolalia.ir/%d8%af%d9%88%d8%a8%d8%a7%d8%b1%d9%87%e2%80%8c-%d8%b4%d8%b1%d9%88%d8%b9%e2%80%8c-%da%a9%d9%86%e2%80%8c/", "poem": "تنهایی‌؟\nخب‌ بپر برو سراغ‌ تلفن‌\nحالا به‌ چن‌تا شماره‌ فکر کن‌،\nاز یک‌ تا نه‌!\nخوبه‌!\nحالا یکی‌ یکی‌ اون‌ شماره‌ها رُ بگیر\nتو داری‌ به‌ یکی‌ زنگ‌ می‌زنی‌\nصبر کن‌ طرف‌ گوشی‌ برداره‌،\nبعدش‌\nزود گوشی‌ بذار سر جاش‌\nچند دقیقه‌ بشین‌\nیه‌ لب‌خند بزن‌\nدوباره‌ شروع‌ کن‌", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "واسه‌ چی‌ می‌خوای‌ از پیشم‌ بری‌؟", "link": "https://echolalia.ir/%d9%88%d8%a7%d8%b3%d9%87%e2%80%8c-%da%86%db%8c%e2%80%8c-%d9%85%db%8c%e2%80%8c%d8%ae%d9%88%d8%a7%db%8c%e2%80%8c-%d8%a7%d8%b2-%d9%be%db%8c%d8%b4%d9%85%e2%80%8c-%d8%a8%d8%b1%db%8c%e2%80%8c%d8%9f/", "poem": "یه‌ هیزم‌ دیگه‌ بذار تو بخاری‌!\nنیمرو دُرُس‌ کن‌ُ لوبیا!\nبرو پنچری‌ِ ماشین‌ُ بگیر!\nجورابام‌ُ بشورُ لباسام‌ُ وصله‌ کن‌\nاجازه‌ داری‌ پیپم‌ُ پر کنی‌!\nبگرد ببین‌ دمپاییام‌ کجاس‌!\nقهوه‌ برام‌ دم‌ کن‌!\nیه‌ هیزم‌ دیگه‌ بذار تو بخاری‌\nبعد بیا بشین‌ این‌جا و برام‌ بگو\nواسه‌ چی‌ می‌خوای‌ از پیشم‌ بری‌؟\nدِ مگه‌ بهت‌ نگفتم‌ ماشین‌ دُرُس‌ بشور؟\nبپا! داری‌ چاق‌ می‌شی‌!\nمگه‌ نگفتم‌ آخرش‌ یه‌ روز می‌برمت‌ ماهی‌گیری‌؟\nهیچ‌ مردی‌ قد من‌ نمی‌تونه‌ یه‌ زن‌ُ دوس‌ داشته‌ باشه‌\nمگه‌ من‌ هوای‌ خواهر کوچیکت‌ُ ندارم‌؟\nمگه‌ هر شب‌ با ماشین‌ نمی‌برمش‌ گردش‌؟\nبیا پیش‌ پام‌ بشین‌!\nوقتی‌ خوش‌اخلاقی‌ بیش‌تر دوست‌ دارم‌\nخوب‌ نیس‌ زنا دعوا کنن‌\nپس‌ دیگه‌ دَس‌ دَس‌ نکن‌\nیه‌ هیزم‌ دیگه‌ بذار تو بخاری‌\nنیمرو دُرُس‌ کن‌ُ لوبیا\nبرو پنچری‌ی‌ِ ماشین‌ُ بگیر\nجورابام‌ُ بشورُ لباسام‌ُ وصله‌ کن‌\nاجازه‌ داری‌ پیپم‌ُ پر کنی‌\nبگرد ببین‌ دمپاییام‌ کجاس‌\nقهوه‌ برام‌ دم‌ کن‌\nیه‌ هیزم‌ دیگه‌ بذار تو بخاری‌،\nبعد بیا بشین‌ این‌جا وُ برام‌ بگو\nواسه‌ چی‌ می‌خوای‌ از پیشم‌ بری‌؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "اگه‌ می‌خوای‌ زنم‌ بشی‌", "link": "https://echolalia.ir/%d8%a7%da%af%d9%87%e2%80%8c-%d9%85%db%8c%e2%80%8c%d8%ae%d9%88%d8%a7%db%8c%e2%80%8c-%d8%b2%d9%86%d9%85%e2%80%8c-%d8%a8%d8%b4%db%8c%e2%80%8c/", "poem": "اگه‌ می‌خوای‌ زنم‌ بشی‌\nبایس‌ این‌ کارا رُ بکنی‌\nبایس‌ یاد بگیری‌ چه‌جوری‌ خوراک‌ مرغ‌ خوشمزه‌ بپزی‌،\nسوراخای‌ جورابام‌ بدوزی‌،\nکاری‌ نکنی‌ عصبانی‌ بشم‌،\nیه‌ راه‌ واسه‌ خاروندن‌ پشتم‌ پیدا کنی‌،\nکفشام‌ همیشه‌ تمیز برّاق‌ نگه‌ داری‌،\nوقتی‌ خوابم‌ برگای‌ رو چمن‌ با چنگک‌ برداری‌،\nوقتی‌ برف‌ میاد بلن‌شی‌ سر راهم‌ پارو کنی‌،\nوقتی حرف‌ می‌زنم‌ جیکت‌ درنیاد،\nوقتی‌…\nهی‌!\nکجا داری‌ درمیری‌؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "وقتی‌ همسن‌ِ تو بودم‌", "link": "https://echolalia.ir/%d9%88%d9%82%d8%aa%db%8c%e2%80%8c-%d9%87%d9%85%d8%b3%d9%86%e2%80%8c%d9%90-%d8%aa%d9%88-%d8%a8%d9%88%d8%af%d9%85%e2%80%8c/", "poem": "عموم‌ گفت‌: چه‌جوری‌ می‌ری‌ مدرسه‌؟\nگفتم‌: با اتوبوس‌\nعموم‌ خندید گفت‌: هه‌! وقتی‌ همسن‌ تو بودم‌\nده‌ کیلومتر راه‌ تا مدرسه‌ پیاده‌ می‌رفتم‌\nعموم‌ گفت‌: چه‌قدر بار می‌تونی‌ بلن‌ کنی‌\nگفتم‌:قد یه‌ گونی‌ گندم‌\nعموم‌ خندید گفت‌: هه‌! وقتی‌ همسن‌ تو بودم‌\nیه‌ گاری‌ تنهایی‌ می‌کشیدم‌ یه‌ گوساله‌ ر بلند می‌کردم‌\nعموم‌ گفت‌: تا حالا چن‌بار دعوا کردی‌؟\nگفتم‌: دوبار! هر دوبارش‌ام‌ کتک‌ خوردم‌\nعموم‌ گفت‌: هه‌! وقتی‌ همسن‌ تو بودم‌\nهر روز دعوا می‌کردم‌ هیچ‌ وخت‌ نمی‌خوردم‌\nعموم‌ گفت‌: چند سالته‌\nگفتم‌: نه‌ سال‌ نیم‌\nعموم‌ بادی‌ به‌ غبغب‌ انداخت‌ گفت‌:\nهه‌! وقتی‌ همسن‌ تو بودم‌… ده‌ سالم‌ بود", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "همیشه‌ یه‌ صدایی‌ می‌شنوی‌", "link": "https://echolalia.ir/%d9%87%d9%85%db%8c%d8%b4%d9%87%e2%80%8c-%db%8c%d9%87%e2%80%8c-%d8%b5%d8%af%d8%a7%db%8c%db%8c%e2%80%8c-%d9%85%db%8c%e2%80%8c%d8%b4%d9%86%d9%88%db%8c%e2%80%8c/", "poem": "همیشه‌ یه‌ صدایی‌ رو می‌شنوی‌،\nکه‌ آروم‌ آروم‌ بهت‌ می‌گه‌:\n« این‌ کار درسته‌ و اون‌ کار درست‌ نیس‌»\nنه‌ معلّم‌\nنه‌ بابا ننه‌\nنه‌ کیشیش‌\nنه‌ رفیق‌ نه‌ هیچ‌ آدم‌ باکلّه‌ی‌ دیگه‌یی‌،\nنمی‌تونه‌ بهت‌ بگه‌ چه‌ کاری‌ درسته‌ و چه‌ کاری‌ غلط‌!\nفقط‌ به‌ اون‌ صدا\nفقط‌ به‌ اون‌ صدا گوش‌ بده‌\nترجمه: یغما گلرویی", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "این‌ روزا زیاد برف‌ نمیاد؟", "link": "https://echolalia.ir/%d8%a7%db%8c%d9%86%e2%80%8c-%d8%b1%d9%88%d8%b2%d8%a7-%d8%b2%db%8c%d8%a7%d8%af-%d8%a8%d8%b1%d9%81%e2%80%8c-%d9%86%d9%85%db%8c%d8%a7%d8%af%d8%9f/", "poem": "این‌ روزا زیاد برف‌ نمیاد؟\nشیب‌ پلّه‌ها بیش‌تر نشده‌؟\nشهرا خیلی‌ عوض‌ شدن‌\nجوونا بی‌خیالن‌\nروزنامه‌ها دم‌ به‌ دم‌ آب‌ می‌رن‌\nرفقام‌ آروم‌ حرف‌ می‌زنن‌،\nاون‌قدر آروم‌ که‌ نمی‌شنفم‌ چی‌ می‌گن‌\nجکا مث‌ قدیم‌ خنده‌دار نیستن‌\nدخترا نصف‌ سابق‌ خوشگلن‌\nامروز تو پارک‌ یه‌ مرد بهم‌ گفت‌:\n«پدربزرگ‌»\nدلواپس‌ شهرت‌ نیستم‌\nدخترا رُ هنوز تو لباسای‌ ساده‌ی‌ قدیمی‌ می‌بینم‌\nعاشق‌ نوازشم‌\nخیلی‌ طول‌ می‌دم‌ تا از پلّه‌ بالا برم‌\nدیگه‌ چوب‌خطم‌ پر شده‌\nساختمونایی‌ که‌ درست‌ شدنشون‌ دیدم‌\nدارن‌ خراب‌ می‌کنن‌", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "تو تاریکی زیر نور ماه راه افتادیم", "link": "https://echolalia.ir/%d8%aa%d9%88-%d8%aa%d8%a7%d8%b1%d9%8a%d9%83%d9%8a-%d8%b2%d9%8a%d8%b1-%d9%86%d9%88%d8%b1-%d9%85%d8%a7%d9%87-%d8%b1%d8%a7%d9%87-%d8%a7%d9%81%d8%aa%d8%a7%d8%af%d9%8a%d9%85-%d8%b4%d9%84-%d8%b3%db%8c/", "poem": "تو تاریکی زیر نور ماه راه افتادیم\nتا گنج رو پیدا کنیم\nاز هفت تا بیابون گذشتیم\nاز هفت تا دریا\nاز هفت آسمون،\nاما نمی دونم چرا تو تاریکی راه افتادیم؟\nچون صبح که شد،\nهیچی پیدا نکردیم\nفقط گم شده بودیم !\nاصلاً نمی دونم کی مجبورمون کرده بود تو تاریکی راه بیفتیم؟", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "شتر حیوان صبوری است", "link": "https://echolalia.ir/%d8%b4%d8%aa%d8%b1-%d8%ad%d9%8a%d9%88%d8%a7%d9%86-%d8%b5%d8%a8%d9%88%d8%b1%d9%8a-%d8%a7%d8%b3%d8%aa/", "poem": "شتر حیوان صبوری است\nهمیشه آدم را از وسط صحرا عبور می دهد.\nهر چند که می داند در صحرا چیزی نیست\nاو همیشه دلش می خواهد بپرسد:\n« مگر در صحرا چه چیزی است،\nکه آدم همیشه می خواهد از وسط آن بگذرد؟\nاما او این سوالش را نمی پرسد،\nچون شتر حیوان صبوری است", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "این پلنگ چه مغرور به نظر می رسد", "link": "https://echolalia.ir/%d8%a7%d9%8a%d9%86-%d9%be%d9%84%d9%86%da%af-%da%86%d9%87-%d9%85%d8%ba%d8%b1%d9%88%d8%b1-%d8%a8%d9%87-%d9%86%d8%b8%d8%b1-%d9%85%d9%8a-%d8%b1%d8%b3%d8%af/", "poem": "این پلنگ چه مغرور به نظر می رسد\nچه کلاهی سرش گذاشته\nبا آن خالهای تنش\nفکر می کند خیلی قشنگ است\nحتماً از زندگی اش کاملاً راضی است\nبیچاره پلنگ\nنمی داند که من او را با مدادم روی کاغذ کشیده ام\nو هر وقت بخواهم می توانم او را پاک کنم\nاما وای\nقبل از این که پاکنم را پیدا کنم\nحس می کنم حالم دارد به هم می خورد\nنکند یک نفر هم دارد مرا پاک می کند", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "اگر نمی توانم همیشه مال تو باشم", "link": "https://echolalia.ir/%d8%a7%da%af%d8%b1-%d9%86%d9%85%db%8c-%d8%aa%d9%88%d8%a7%d9%86%d9%85-%d9%87%d9%85%db%8c%d8%b4%d9%87-%d9%85%d8%a7%d9%84-%d8%aa%d9%88-%d8%a8%d8%a7%d8%b4%d9%85/", "poem": "اگر نمی توانم همیشه مال تو باشم\nاجازه بده گاهی، زمانی از آن تو باشم\nواگر نمی توانم گاهی، زمانی از آن تو باشم\nبگذار هر وقت که تو می گویی، کنار تو باشم\nاگر نمی توانم عشق راستین تو باشم\nبگذار باعث سرگرمی تو باشم\nاگر نمی توانم دوست خوب و پاک تو باشم\nاجازه بده دوست پست و کثیف تو باشم\nاما مرا اینطوری ترک نکن\nبگذار دست کم چیزی باشم", "poet_nationality": "آمریکا", "poet_name": "شل سیلور استاین", "poet_link": "https://echolalia.ir/category/sher/poets-america/shel-silverstein/"}
{"title": "اتاقی که در رویای من است", "link": "https://echolalia.ir/a-room-in-my-dream/", "poem": "اتاقی که در رویای من است\nیک میز دارد، دو صندلی\nو دیگر هیچ.\nروی میز اما\nیک رز است\nو روی صندلی‌ها\nنشسته‌ایم، من و تو.\nروشنی پشت شیشه‌ها\nکنار می‌زند تاریکی را.\nتاریکی، روشنی را کنار می‌زند.\nدر تاریکی، می‌درخشد رز سفید برایمان،\nهنگام‌که با هم حرف می‌زنیم،\nتو روی یکی صندلی،\nمن روی آن دیگری،\nمیز\nمابین ماست.\nاز سایت خانه شاعران جهان", "poet_nationality": "آلمان", "poet_name": "راینر مالکوفسکی", "poet_link": "https://echolalia.ir/category/sher/german-poet/rainer-malkowski/"}
{"title": "زمانی به تو نزدیک بودم", "link": "https://echolalia.ir/with-your-eyes/", "poem": "زمانی به تو نزدیک بودم.\nآرام می‌روییدم در رگ و پی‌ات.\nپلک‌هایم را می‌گذاشتم\nدرست زیر پلک‌های تو.\nچشم می‌گشودیم با هم\nو می‌دیدم:\nسه قدم جلوتر،\nیک صندلی حصیری،\nو در آن،\nمردی،\nکه روزنامه می‌خواند.\nمنبع سایت خانه شاعران جهان", "poet_nationality": "آلمان", "poet_name": "راینر مالکوفسکی", "poet_link": "https://echolalia.ir/category/sher/german-poet/rainer-malkowski/"}
{"title": "دیدن سرخوشی کسی", "link": "https://echolalia.ir/%d8%af%db%8c%d8%af%d9%86-%d8%b3%d8%b1%d8%ae%d9%88%d8%b4%db%8c-%da%a9%d8%b3%db%8c/", "poem": "دیدن سرخوشی کسی\nهنگام قدم‌زدن پس از بندآمدن باران.\nجدیت مرد جوانی\nهنگام حرف زدن از دلدارش.\nقوها، درپرواز.\nخواندن بی‌باکی\nاز مردمک چشم کسانی که\nدوستشان می‌داریم.\nو تاج به هر سو گسترده‌ی\nتک درختی رها.\nاز سایت خانه شاعران جهان", "poet_nationality": "آلمان", "poet_name": "راینر مالکوفسکی", "poet_link": "https://echolalia.ir/category/sher/german-poet/rainer-malkowski/"}
{"title": "هر آن لب که تا کنونش بوسیده ای", "link": "https://echolalia.ir/%d9%87%d8%b1-%d8%a2%d9%86-%d9%84%d8%a8-%da%a9%d9%87-%d8%aa%d8%a7-%da%a9%d9%86%d9%88%d9%86%d8%b4-%d8%a8%d9%88%d8%b3%db%8c%d8%af%d9%87-%d8%a7%db%8c/", "poem": "هر آن لب که تا کنونش بوسیده ای\nهر آن تن که رخت بر کنده ای ،\nو بسارده ای\nمشق مهیا شدنت برای من بوده است و بس\nمن از چشیدن طعم آنان که پیش از من آمده اند\nدر حافظه ی دهانت\nغمگین نمی شوم‌\nآنها دالانی بوده اند طویل،\nدری بوده اند  نیمه گشوده\nو چمدانی همچنان روی ریل مانده،\nطولانی بود سفر ؟\nآیا به درازا کشید یافتنم؟\nالحال که  اینجایی\nخوش آمدی به خانه.", "poet_nationality": "انگلیس", "poet_name": "وارسان شایر", "poet_link": "https://echolalia.ir/category/sher/british-poets/warsan-shire/"}
{"title": "اتاق ها", "link": "https://echolalia.ir/%d8%a7%d8%aa%d8%a7%d9%82-%d9%87%d8%a7-%d9%88%d8%a7%d8%b1%d8%b3%d8%a7%d9%86-%d8%b4%d8%a7%db%8c%d8%b1/", "poem": "مادر می گوید\nدرون هرزنی اتاق های قفل شده ای هست،\nآشپزخانه های لذت،\nاتاق خواب های اندوه\nو حمام های بی علاقگی.\nمردها گاهی وقت ها با کلید می آیند،\nگاهی وقت ها با چکش", "poet_nationality": "انگلیس", "poet_name": "وارسان شایر", "poet_link": "https://echolalia.ir/category/sher/british-poets/warsan-shire/"}
{"title": "اندوه پرست", "link": "https://echolalia.ir/sorrowful/", "poem": "کاش چون پائیز بودم \nکاش چون پائیز بودم\nکاش چون پائیز خاموش و ملال انگیز بودم \nبرگ‌های آرزوهایم یکایک زرد می‌شد \nآفتاب دیدگانم سرد می‌شد \nآسمان سینه‌ام پر درد می‌شد \nناگهان توفان اندوهی به جانم چنگ می‌زد \nاشک‌هایم همچو باران \nدامنم را رنگ می‌زد \nوه چه زیبا بود اگر پائیز بودم \nوحشی و پر شور و رنگ آمیز بودم \nشاعری در چشم من می‌خواند شعری آسمانی \nدر کنارم قلب عاشق شعله می‌زد \nدر شرار آتش دردی نهانی\nنغمه من …\nهمچو آوای نسیم پر شکسته\nعطر غم می‌ریخت بر دل‌های خسته\nپیش رویم:\nچهره تلخ زمستان جوانی\nپشت سر:\nآشوب تابستان عشقی ناگهانی\nسینه‌ام:\nمنزلگه اندوه و درد و بدگمانی\nکاش چون پائیز بودم … \nکاش چون پائیز بودم\nاز دفتر دیوار", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "من به پایان دگر نیندیشم", "link": "https://echolalia.ir/of-love/", "poem": "امشب از آسمان دیدهٔ تو \nروی شعرم ستاره می‌بارد \nدر سکوت سپید کاغذها \nپنجه‌هایم جرقه می‌کارد \nشعر دیوانهٔ تب آلودم \nشرمگین از شیار خواهش‌ها \nپیکرش را دوباره می‌سوزد \nعطش جاودان آتش‌ها \nآری آغاز ، دوست داشتن است \nگرچه پایان راه ناپیداست \nمن به پایان دگر نیندیشم \nکه همین دوست داشتن زیباست\nاز سیاهی چرا حذر کردن \nشب پر از قطره‌های الماس است \nآنچه از شب به جای می‌ماند \nعطر سکرآور گل یاس است \nآه ، بگذار گم شوم در تو \nکس نیابد دگر نشانهٔ من \nروح سوزان و آه مرطوبت \nبوزد بر تن ترانهٔ من \nآه ، بگذار زین دریچهٔ باز \nخفته در پرنیان رویاها \nبا پر روشنی سفر گیرم \nبگذرم از حصار دنیاها \nدانی از زندگی چه می‌خواهم \nمن تو باشم ، تو ، پای تا سر تو \nزندگی گر هزار باره بود \nبار دیگر تو ، بار دیگر تو \nآنچه در من نهفته دریاییست \nکی توان نهفتنم باشد \nبا تو زین سهمگین توفانی \nکاش یارای گفتنم باشد \nبس که لبریزم از تو ، می خواهم \nبروم در میان صحراها \nسر بسایم به سنگ کوهستان \nتن بکوبم به موج دریاها \nبس که لبریزم از تو می‌خواهم \nچون غباری ز خود فرو ریزم \nزیر پای تو سر نهم آرام \nبه سبک سایهٔ تو آویزم \nآری آغاز ، دوست داشتن است \nگرچه پایان راه ناپیداست \nمن به پایان دگر نیندیشم \nکه همین دوست داشتن زیباست\nشعر «از دوست داشتن» از دفتر «اسیر»", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "آیه‌های زمین", "link": "https://echolalia.ir/verses-of-the-earth/", "poem": "آنگاه\nخورشید سرد شد\nو برکت از زمین‌ها رفت\nو سبزه‌ها به صحراها خشکیدند\nو ماهیان به دریاها خشکیدند\nو خاک مردگانش را\nزان پس به خود نپذیرفت\nشب در تمام پنجره‌های پریده رنگ\nمانند یک تصور مشکوک\nپیوسته در تراکم و طغیان بود\nو راه‌ها ادامهٔ خود را\nدر تیرگی رها کردند\nدیگر کسی به عشق نیندیشید\nدیگر کسی به فتح نیندیشید\nو هیچکس\nدیگر به هیچ‌چیز نیندیشید\nدر غارهای تنهائی\nبیهودگی به دنیا آمد\nخون بوی بنگ و افیون می‌داد\nزن‌های باردار\nنوزادهای بی‌سر زائیدند\nو گهواره‌ها از شرم\nبه گورها پناه آوردند\nچه روزگار تلخ و سیاهی\nنان، نیروی شگفت رسالت را\nمغلوب کرده بود\nپیغمبران گرسنه و مفلوک\nاز وعده‌گاه‌های الهی گریختند\nو بره‌های گمشده‌ی عیسی\nدیگر صدای هی‌هی چوپانی را\nدر بهت دشت‌ها نشنیدند\nدر دیدگان آینه‌ها گویی\nحرکات و رنگ‌ها و تصاویر\nوارونه منعکس می‌گشت\nو برفراز سر دلقکان پست\nو چهر‌ی وقیح فواحش\nیک هاله‌ی مقدس نورانی\nمانند چتر مشتعلی می‌سوخت\nمرداب‌های الکل\nبا آن بخارهای گس مسموم\nانبوه بی‌تحرک روشنفکران را\nبه ژرفنای خویش کشیدند\nو موش‌های موذی\nاوراق زرنگار کتب را\nدر گنجه‌های کهنه جویدند\nخورشید مرده بود\nخورشید مرده بود و فردا\nدر ذهن کودکان\nمفهوم گنگ گمشده‌ای داشت\nآنها غرابت این لفظ کهنه را\nدر مشق‌های خود\nبا لکهٔ درشت سیاهی\nتصویر می‌نمودند\nمردم،\nگروه ساقط مردم\nدلمرده و تکیده و مبهوت\nدر زیر بار شوم جسدهاشان\nاز غربتی به غربت دیگر می‌رفتند\nو میل دردناک جنایت\nدر دستهایشان متورم می‌شد\nگاهی جرقه‌ای، جرقه ی ناچیزی\nاین اجتماع ساکت بی‌جان را\nیک‌باره از درون متلاشی می‌کرد\nآنها به هم هجوم می‌آوردند\nمردان گلوی یکدیگر را\nبا کارد می‌دریدند\nو در میان بستری از خون\nبا دختران نابالغ\nهمخوابه می‌شدند\nآنها غریق وحشت خود بودند\nو حس ترسناک گنه‌کاری\nارواح کور و کودنشان را\nمفلوج کرده بود\nپیوسته در مراسم اعدام\nوقتی طناب دار\nچشمان پرتشنج محکومی را\nاز کاسه با فشار به بیرون می‌ریخت\nآنها به خود فرو می‌رفتند\nو از تصور شهوتناکی\nاعصاب پیر و خسته‌شان تیر می‌کشید\nاما همیشه در حواشی میدان‌ها\nاین جانیان کوچک را می‌دیدی\nکه ایستاده‌اند\nو خیره گشته‌اند\nبه ریزش مداوم فواره‌های آب\nشاید هنوز‌ هم\nدر پشت چشم‌های له‌شده، در عمق انجماد\nیک چیز نیم زنده‌ی مغشوش\nبر جای مانده بود\nکه در تلاش بی‌رمقش می‌خواست\nایمان بی‌آورد به پاکی آواز آب‌ها\nشاید، ولی چه خالی بی‌پایانی\nخورشید مرده بود\nو هیچکس نمی‌دانست\nکه نام آن کبوتر غمگین\nکز قلب‌ها گریخته، ایمان است\nآه، ای صدای زندانی\nآیا شکوه یأس تو هرگز\nاز هیچ سوی این شب منفور\nنقبی بسوی نور نخواهد زد؟\nآه، ای صدای زندانی\nای آخرین صدای صداها…\nاز دفتر تولدی دیگر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "من پشیمان نیستم", "link": "https://echolalia.ir/i-do-not-regret/", "poem": "من پشیمان نیستم\n من به این تسلیم می‌اندیشم، این تسلیم دردآلود\n من صلیب سرنوشتم را\n بر فراز تپه‌های قتلگاه خویش بوسیدم.\nدر خیابان‌های سرد شب\n جفت‌ها پیوسته با تردید\n یکدگر را ترک می‌گویند\n در خیابان‌های سرد شب\n جز خداحافظ،خداحافظ، صدائی نیست.\nمن پشیمان نیستم\n قلب من گوئی در آنسوی زمان جاریست\n زندگی قلب مرا تکرار خواهد کرد\n و گل قاصد که بر دریاچه‌های باد می‌راند\n او مرا تکرار خواهد کرد.\nآه، می‌بینی\n که چگونه پوست من می‌درد از هم؟\n که چگونه شیر در رگ‌های آبی پستان‌های سرد من\n مایه می‌بندد؟\n که چگونه خون\n رویش غضروفیش را در کمرگاه صبور من\n می‌کند آغاز؟\n من تو هستم تو\n و کسی که دوست می‌دارد\n و کسی که در درون خود\n ناگهان پیوند گنگی باز می‌یابد\n با هزاران چیز غربتبار نامعلوم\n و تمام شهوت تند زمین هستم\n که تمام آب‌ها را می‌کشد در خویش\n تا تمام دشت‌ها را بارور سازد\n گوش کن\n به صداهای دور دست من\n در مه سنگین اوراد سحرگاهی\n و مرا در ساکت آئینه‌ها بنگر\n که چگونه باز،با ته‌مانده‌های دستهایم\n عمق تاریک تمام خواب‌ها را لمس می‌سازم\n و دلم را خالکوبی می‌کنم چون لکه‌ای خونین\n بر سعادت‌های معصومانۀ هستی\n من پشیمان نیستم\n با من ای محبوب من،از یک من دیگر\n که تو او را در خیابان‌های سرد شب\n با همین چشمان عاشق باز خواهی یافت\n گفتگو کن\n و بیاد آور مرا در بوسۀ اندوگین او\n بر خطوط مهربان زیر چشمانت.", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "در حباب کوچک", "link": "https://echolalia.ir/in-a-small-bubble/", "poem": "در حباب کوچک\n روشنائی خود را می‌فرسود\n ناگهان پنجره پر شد از شب\n شب سرشار از انبوه صداهای تهی\n شب مسموم از هرم زهرآلود تنفس‌ها\n شب…\nگوش دادم در خیابان وحشت زدهٔ تاریک\n یک نفر گوئی قلبش را\n مثل حجمی فاسد\n زیر پا له کرد\n در خیابان وحشت زدهٔ تاریک\n یک ستاره ترکید\n گوش دادم…\nنبضم از طغیان خون متورم بود\n و تنم…\n تنم از وسوسهٔ\n متلاشی گشتن.\nروی خط‌های کج و معوج سقف\n چشم خود را دیدم\n چون رطیلی سنگین\n خشک می‌شد در کف در زردی در خفقان\nداشتم با همه جنبش‌هایم\n مثل آبی راکد\n ته‌نشین می‌شدم آرام آرام\n داشتم\n لرد می‌بستم در گودالم\nگوش دادم\n گوش دادم به همه زندگیم\n موش منفوری در حفرهٔ خود\n یک سرود زشت مهمل را\n با وقاحت می‌خواند\n جیرجیری سمج و نامفهوم\n لحظه‌ای فانی را چرخ‌زنان می‌پیمود\n و روان می‌شد بر سطح فراموشی\nآه، من پر بودم از شهوت، شهوت مرگ\n هر دو پستانم از احساسی سرسام‌آور تیر کشید\n آه\n من بیاد آوردم\n اولین روز بلوغم را\n که همه اندامم\n باز می‌شد در بهتی معصوم\n تا بیامیزد، با آن مبهم، آن گنگ، آن نامعلوم\nدر حباب کوچک\n روشنائی خود را\n در خطی لرزان خمیازه کشید.\nدفتر تولدی دیگر – شعر دریافت", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "شکوفه‌ی اندوه", "link": "https://echolalia.ir/blossom-of-grief/", "poem": "از ساندکلاود بشنوید. (شاید نیاز به فـیلـترشـکن دارد) 👇\nشادم که در شرار تو می‌سوزم\nشادم که در خیال تو می‌گریم\nشادم که بعد وصل تو باز اینسان\nدر عشق بی‌زوال تو می‌گریم\nپنداشتی که چون ز تو بگسستم\nدیگر مرا خیال تو در سر نیست\nاما چه گویمت که جز این آتش\nبر جان من شراره‌ی دیگر نیست\nشب ها چو در کناره‌ی نخلستان\nکارون ز رنج خود به خروش آید\nفریادهای حسرت من گویی\nاز موج‌های خسته به گوش آید\nشب لحظه ای به ساحل او بنشین\nتا رنج آشکار مرا بینی\nشب لحظه ای به سایه‌ی خود بنگر\nتا روح بیقرار مرا بینی\nمن با لبان سرد نسیم صبح\nسر می‌کنم ترانه برای تو\nمن آن ستاره ام که درخشانم\nهر شب در آسمان سرای تو\nغم نیست گر کشیده حصاری سخت\nبین من و تو پیکر صحراها\nمن آن کبوترم که به تنهایی\nپر می‌کشم به پهنه‌ی دریاها\nشادم که همچو شاخه‌ی خشکی باز\nدر شعله های قهر تو می‌سوزم\nگویی هنوز آن تن تبدارم\nکز آفتاب شهر تو می‌سوزم\nدر دل چگونه یاد تو می‌میرد\nیاد تو یاد عشق نخستین است\nیاد تو آن خزان دل‌انگیزیست\nکو را هزار جلوه‌ی رنگین است\nبگذار زاهدان سیه دامن\nرسوای کوی انجمنم خوانند\nنام مرا به ننگ بیالایند\nاینان که آفریده‌ی شیطانند\nاما من آن شکوفه‌ی اندوهم\nکز شاخه‌های یاد تو می‌رویم\nشبها ترا بگوشه‌ی تنهایی\nدر یاد آشنای تو می‌جویم\nشعر زمان ما – فروغ فرخزاد – نشر نگاه", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "معشوق من", "link": "https://echolalia.ir/%d9%85%d8%b9%d8%b4%d9%88%d9%82-%d9%85%d9%86/", "poem": "معشوق من\nبا آن تن برهنه بی‌شرم\nبر ساق‌های نیرومندش\nچون مرگ ایستاد.\nخط‌های بی‌قرار مورب\nاندام‌های عاصی او را\nدر طرح استوارش\nدنبال می‌کنند.\nمعشوق من\nگوئی زنسل‌های فراموش گشته است\nگوئی که تاتاری\nدر انتهای چشمانش\nپیوسته در کمین سواری‌ست\nگوئی که بربری\nدر برق پر طراوت دندان‌هایش\nمجذوب خون گرمِ شکاری‌ست.\nمعشوق من\nهمچون طبیعت\nمفهوم ناگزیر صریحی دارد\nاو با شکست من\nقانون صادقانه قدرت را\nتائید می‌کند.\nاو وحشیانه آزاد است\nماننده یک غریزه سالم\nدر عمق یک جزیره نامسکون\nاو پاک می‌کند\nبا پاره‌های خیمه مجنون\nاز کفش خود غبار خیابان را.\nمعشوق من\nهمچون خداوندی در معبد نپال\nگوئی از ابتدای وجودش\nبیگانه بوده است\nاو\nمردی‌ست از قرون گذشته\nیادآور اصالت زیبائی.\nاو در فضای خود\nچون بوی کودکی\nپیوسته خاطرات معصومی را\nبیدار می‌کند\nاو مثل یک سرود خوش عامیانه است\nسرشار از خشونت و احساس.\nاو با خلوص دوست می‌دارد\nذرات زندگی را\nذرات خاک را\nغم‌های آدمی را\nغم‌های پاک را\nاو با خلوص دوست می‌دارد\nیک کوچه‌باغ دهکده را\nیک درخت را\nیک ظرف بستنی را\nیک بند رخت را.\nمعشوق من\nانسان ساده‌ئیست\nانسان ساده‌ئی که من او را\nدر سرزمین شوم عجایب\nچون آخرین نشانۀ یک مذهب شگفت\nدر لابلای بوته پستان‌هایم\nپنهان نموده‌ام…", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "بلور رویا", "link": "https://echolalia.ir/%d8%a8%d9%84%d9%88%d8%b1-%d8%b1%d9%88%db%8c%d8%a7-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "ما تکیه داده نرم به بازوی یکدگر\nدر روحمان طراوت مهتاب عشق بود\nسرهایمان چو شاخهء سنگین ز بار و برگ\nخامش ، بر آستانه محراب عشق بود\nگوئی فرشتگان خدا در کنار ما\nبا دستهای کوچکشان چنگ میزدند\nدر عطر عود و نالهء اسپند و ابر دود\nمحراب راز پاکی خود رنگ میزدند\nپیشانی بلند تو در نور شمع ها\nآرام و رام بود چو دریای روشنی\nبا ساقهای نقره نشانش نشسته بود\nدر زیر پلکهای تو رویای روشنی\nمن تشنهء صدای تو بودم که می سرود\nدر گوشم آن کلام خوش دلنواز را\nچون کودکان که رفته ز خود گوش می کنند\nافسانه های کهنهء لبریز راز را\nآنگه در آسمان نگاهت گشوده شد\nبال بلور قوس و قزح های رنگ رنگ\nدر سینه قلب روشن محراب می تپید\nمن شعله ور در آتش آن لحظهء درنگ\nگفتم خموش «آری» و همچون نسیم صبح\nلرزان و بی قرار وزیدم به سوی تو\nاما تو هیچ بودی و دیدم هنوز هم\nدر سینه هیچ نیست به جز آرزوی تو\nاز دفتر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "کاش بر ساحل رودی خاموش", "link": "https://echolalia.ir/%da%a9%d8%a7%d8%b4-%d8%a8%d8%b1-%d8%b3%d8%a7%d8%ad%d9%84-%d8%b1%d9%88%d8%af%db%8c-%d8%ae%d8%a7%d9%85%d9%88%d8%b4/", "poem": "کاش بر ساحل رودی خاموش \nعطر مرموز گیاهی بودم\nچو بر آنجا گذرت می افتاد \nبه سرا پای تو لب می سودم\nکاش چون نای شبان می خواندم \nبه نوای دل دیوانهٔ تو\nخفته بر هودَج موّاج نسیم \nمی گذشتم ز در خانهٔ تو\nکاش چون پرتو خورشید بهار \nسحر از پنجره می تابیدم\nاز پس پردهٔ لرزان حریر \nرنگ چشمان تو را می دیدم\nکاش در بزم فروزندهٔ تو \nخندهٔ جام شرابی بودم\nکاش در نیمه شبی درد آلود \nسستی و مستی خوابی بودم\nکاش چون آینه روشن می شد \nدلم از نقش تو و خندهٔ تو\nصبحگاهان به تنم می لغزید \nگرمی دست نوازندهٔ تو\nکاش چون برگ خزان رقص مرا \nنیمه شب ماه تماشا می کرد\nدر دل باغچهٔ خانهٔ تو \nشور من … ولوله برپا می کرد\nکاش چون یاد دل انگیز زنی \nمی خزیدم به دلت پر تشویش\nناگهان چشم ترا می دیدم \nخیره بر جلوهٔ زیبایی خویش\nکاش در بستر تنهایی تو \nپیکرم شمع گنه می افروخت\nریشهٔ زهد تو و حسرت من \nزین گنه کاری شیرین می سوخت\nکاش از شاخهٔ سر سبز حیات \nگل اندوه مرا می چیدی\nکاش در شعر من ای مایهٔ عمر \nشعلهٔ راز مرا می دیدی\nشعر «آرزو» از دفتر «دیوار»", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "وهم سبز", "link": "https://echolalia.ir/%d9%88%d9%87%d9%85-%d8%b3%d8%a8%d8%b2-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "تمام روز را در آئینه گریه می‌کردم\nبهار پنجره‌ام را\nبه  وهم سبز درختان سپرده بود\n تنم به پیلهء تنهائیم نمی‌گنجید\nو بوی تاج کاغذیم\nفضای آن قلمرو بی‌آفتاب را\nآلوده کرده بود\nنمی‌توانستم ، دیگر نمی‌توانستم\nصدای کوچه ، صدای پرنده‌ها\nصدای گمشدن توپ‌های ماهوتی\nو های‌هوی گریزان کودکان\nو رقص بادکنک‌ها\nکه چون حباب‌های کف صابون\nدر انتهای ساقه‌ای از نخ صعود می‌کردند\nو باد، باد که گوئی\nدر عمق گودترین لحظه‌های تیرهء هم‌خوابگی نفس می‌زد\nحصار قلعهء خاموش اعتماد مرا\nفشار می‌دادند\nو از شکاف‌های کهنه ، دلم را بنام می‌خواندند\nتمام روز نگاه من\nبه چشم‌های زندگیم خیره گشته بود\nبه آن دو چشم مضطرب ترسان\nکه از نگاه ثابت من می‌گریختند\nو چون دروغگویان\nبه انزوای بی خطر پناه می‌آورند\nکدام قله کدام اوج ؟\nمگر تمامی این راه‌های پیچاپیچ\nدر آن دهان سرد مکنده\nبه نقطهء تلاقی و پایان نمی‌رسند ؟\nبه من چه دادید ، ای واژه‌های ساده فریب\nو ای ریاضت اندام‌ها و خواهش‌ها ؟\nاگر گلی به گیسوی خود می‌زدم\nاز این تقلب ، از این تاج کاغذین\nکه بر فراز سرم بو گرفته است ، فریبنده‌تر نبود؟\nچگونه روح بیابان مرا گرفت\nو سحر ماه ز ایمان گله دورم کرد !\nچگونه ناتمامی قلبم بزرگ شد\nو هیچ نیمه‌ای این نیمه را تمام نکرد !\nچگونه ایستادم  و دیدم\nزمین به زیر دو پایم ز تکیه گاه تهی می‌شود\nو گرمی تن جفتم\nبه انتظار پوچ تنم ره نمی‌برد !\nکدام قله کدام اوج ؟\nمرا پناه دهید ای چراغ‌های مشوش\nای خانه‌های روشن شکاک\nکه جامه‌های شسته در آغوش دودهای معطر\nبر بام‌های آفتابیتان تاب می‌خورند\nمرا پناه دهید ای زنان سادهء کامل\nکه از ورای پوست ، سر انگشت‌های نازکتان\nمسیر جنبش کیف‌آور  جنینی را\nدنبال می‌کند\nو در شکاف گریبانتان همیشه هوا\nبه بوی شیر تازه می‌آمیزد\nکدام قله کدام اوج ؟\nمرا پناه دهید ای اجاقهای پر آتش\nای نعل های خوشبختی\nو ای سرود ظرف‌های مسین در سیاهکاری مطبخ\nو ای ترنم دلگیر چرخ خیاطی\nو ای جدال روز و شب فرش‌ها و جاروها\nمرا پناه دهید ای تمام عشق‌های حریصی\nکه میل دردناک بقا بستر تصرفتان را\nبه آب جادو\nو قطره‌های خون تازه می‌آراید\nتمام روز تمام روز\nرها شده ،  رها شده ، چون لاشه ای بر آب\nبه سوی سهمناک‌ترین صخره پیش می‌رفتم\nبه سوی ژرف ترین غارهای دریائی\nو گوشتخوارترین ماهیان\nو مهره‌های نازک پشتم\nاز حس مرگ تیر کشیدند\nنمی‌توانستم دیگر نمی‌توانستم\nصدای پایم از انکار راه بر می‌خاست\nو یأسم از صبوری روحم وسیعتر شده بود\nو آن بهار ، و آن وهم سبز رنگ\nکه بر دریچه گذر داشت ، با دلم می‌گفت\n” نگاه کن\nتو هیچگاه پیش نرفتی\nتو فرو رفتی ”", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "باد ما را با خود خواهد برد", "link": "https://echolalia.ir/%d8%a8%d8%a7%d8%af-%d9%85%d8%a7-%d8%b1%d8%a7-%d8%a8%d8%a7-%d8%ae%d9%88%d8%af-%d8%ae%d9%88%d8%a7%d9%87%d8%af-%d8%a8%d8%b1%d8%af-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "باد ما را با خود خواهد برد\nدر شب کوچک من ، افسوس\nباد با برگ درختان میعادی دارد\nدر شب کوچک من دلهرهء ویرانیست\nگوش کن\nوزش ظلمت را می شنوی؟\nمن غریبانه به این خوشبختی می نگرم\nمن به نومیدی خود معتادم\nگوش کن\nوزش ظلمت را می شنوی؟\nدر شب اکنون چیزی می گذرد\nماه سرخست و مشوش\nو بر این بام که هر لحظه در او بیم فرو ریختن است\nابرها، همچون انبوه عزاداران\nلحظهء باریدن را گوئی منتظرند\nلحظه ای و پس از آن،هیج\nپشت این پنجره شب دارد می لرزد\nو زمین دارد\nباز می ماند از چرخش\nپشت این پنجره یک نامعلوم\nنگران من و تست\nای سراپایت سبز\nدستهایت را چون خاطره ای سوزان، در دستان عاشق من بگذار\nو لبانت را چون حسی گرم از هستی\nبه نوازش لبهای عاشق من بسپار\nباد ما را با خود خواهد برد\nباد ما را با خود خواهد برد\nاز مجموعه تولدی دیگر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "عروسک کوکی", "link": "https://echolalia.ir/%d8%b9%d8%b1%d9%88%d8%b3%da%a9-%da%a9%d9%88%da%a9%db%8c-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "بیش از اینها ، آه ، آری \nبیش از اینها میتوان خاموش ماند \nمیتوان ساعات طولانی \nبا نگاهی چون نگاه مردگان ، ثابت \nخیره شد در دود یک سیگار \nخیره شد در شکل یک فنجان \nدر گلی بیرنگ ، بر قالی \nدر خطی موهوم ، بر دیوار \nمیتوان با پنجه های خشک \nپرده را یکسو کشید و دید \nدر میان کوچه باران تند میبارد \nکودکی با بادبادکهای رنگینش \nایستاده زیر یک طاقی \nگاری فرسوده ای میدان خالی را \nبا شتابی پرهیاهو ترک میگوید \nمیتوان بر جای باقی ماند \nدر کنار پرده ، اما کور ، اما کر\nمیتوان فریاد زد\nبا صدائی سخت کاذب ، سخت بیگانه\nدوست میدارم\nمیتوان در بازوان چیرهء یک مرد\nماده ای زیبا و سالم بود\nبا تنی چون سفرهء چرمین\nبا دو پستا.ن درشت سخت\nمیتوان در بستر یک مست ، یک دیوانه ، یک ولگرد\nعصمت یک عشق را آلود\nمیتوان با زیرکی تحقیر کرد\nهر معمای شگفتی را\nمیتوان تنها به حل جدولی پرداخت\nمیتوان تنها به کشف پاسخی بیهوده دل خوش ساخت\nپاسخی بیهوده ، آری پنج یا شش حرف\nمیتوان یک عمر زانو زد\nبا سری افکنده ، در پای ضریحی سرد\nمیتوان در گور مجهولی خدا را دید\nمیتوان با سکه ای ناچیز ایمان یافت\nمیتوان در حجره های مسجدی پوسید\nچون زیارتنامه خوانی پیر\nمیتوان چون صفر در تفریق و جمع و ضرب\nحاصلی پیوسته یکسان داشت\nمیتوان چشم ترا در پیلهء قهرش\nدکمهء بیرنگ کفش کهنه ای پنداشت\nمیتوان چون آب در گودال خود خشکید\nمیتوان زیبائی یک لحظه را با شرم\nمثل یک عکس سیاه مضحک فوری\nدر ته صندوق مخفی کرد\nمیتوان در قاب خالی ماندهء یک روز\nنقش یک محکوم ، یا مغلوب ، یا مصلوب را آویخت\nمیتوان باصورتک ها رخنهء دیوار را پوشاند\nمیتوان با نقشهای پوچ تر آمیخت\nمیتوان همچون عروسک های کوکی بود\nبا دو چشم شیشه ای دنیای خود را دید\nمیتوان در جعبه ای ماهوت\nبا تنی انباشته از کاه\nسالها در لابلای تور و پولک خفت\nمیتوان با هر فشار هرزهء دستی\nبی سبب فریاد کرد و گفت\nآه ، من بسیار خوشبختم\nاز دفتر شعر تولدی دیگر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "من از تو می مردم", "link": "https://echolalia.ir/%d9%85%d9%86-%d8%a7%d8%b2-%d8%aa%d9%88-%d9%85%db%8c-%d9%85%d8%b1%d8%af%d9%85-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "من از تو می مردم\nاما تو زندگانی من بودی\n تو با من می رفتی\nتو در من می خواندی\nوقتی که من خیابانها را\nبی هیچ مقصدی می پیمودم\nتو با من می رفتی\nتو در من می خواندی\n تو از میان نارونها گنجشکهای عاشق را\nبه صبح پنجره دعوت می کردی\nوقتی که شب مکرر می شد\nوقتی که شب تمام نمی شد\nتو از میان نارون ها، گنجشکهای عاشق را\nبه صبح پنجره دعوت می کردی\nتو با چراغهایت می آمدی به کوچه ی ما\nتو با چراغهایت می آمدی\nوقتی که بچه ها می رفتند\nو خوشه های اقاقی می خوابیدند\nو من در اینه تنها می ماندم\nتو با چراغهایت می امدی…\nتو دستهایت را می بخشیدی\nتو چشمهایت را می بخشیدی\nتو مهربانیت را می بخشیدی\nتو زندگانیت را می بخشیدی\nوقتی که من گرسنه بودم\nتو مثل نور سخی بودی\nتو لاله ها را می چیدی\nو گیسوانم را می پوشاندی\nوقتی که گیسوان من از عریانی می لرزیدند\nتو گونه هایت را می چسباندی\nبه اضطراب پستا.ن هایم\nوقتی که من دیگر\nچیزی نداشتم که بگویم\nتو گونه هایت را می چسباندی\nبه اضطراب پستا.ن هایم\nو گوش می دادی\nبه خون من که ناله کنان میرفت\nو عشق من که گریه کنان میمرد\nتو گوش می دادی\nاما مرا نمی دیدی", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "پاییز", "link": "https://echolalia.ir/%d9%be%d8%a7%db%8c%db%8c%d8%b2-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "از چهره طبیعت افسونکار\nبر بسته ام دو چشم پر از غم را\nتا ننگرد نگاه تب آلودم\nاین جلوه های حسرت و ماتم را\nپاییز، ای مسافر خاک آلود\nدر دامنت چه چیز نهان داری\nجز برگ های مرده و خشکیده\nدیگر چه ثروتی به جهان داری\nجز غم چه می دهد به دل شاعر\nسنگین غروب تیره و خاموشت؟\nجز سردی و ملال چه می بخشد\nبر جان دردمند من آغوشت؟\nدر دامن سکوت غم افزایت\nاندوه خفته می دهد آزارم\nآن آرزوی گمشده می رقصد\nدر پرده های مبهم پندارم\nپاییز ای سرود خیال انگیز\nپاییز، ای ترانهء محنت بار\nپاییز، ای تبسم افسرده\nبر چهرهء طبیعت افسونکار\nتهران-مهرماه ۱۳۳۳ از دفتر اسیر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "آن روزها", "link": "https://echolalia.ir/%d8%a2%d9%86-%d8%b1%d9%88%d8%b2%d9%87%d8%a7-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "آن روزها رفتند\nآن روزهای خوب\nآن روزهای سالم سرشار\nآن آسمان های پر از پولک\nآن شاخساران پر از گیلاس\nآن خانه های تکیه داده در حفاظ سبز پیچک ها\nبه یکدیگر\nآن بام های بادبادک های بازیگوش\nآن کوچه ها گیج از عطر اقاقی ها\nآن روزها رفتند\nآن روزهایی کز شکاف پلکهای من\nآوازهایم ، چون حبابی از هوا لبریز می جوشید\nچشمم به روی هرچه می لغزید\nآنرا چو شیر تازه می نوشید\nگویی میان مردمک های\nخرگوش نا آرام شادی بود\nهر صبحدم با آفتاب پیر\nبه دشتهای ناشناس جتجو میرفت\nشبها به جنگل های تاریکی فرو می رفت\nآن روزها رفتند\nآن روزهای برفی خاموش\nکز پشت شیشه ، در اتاق گرم ،\nهر دم به بیرون خیره می گشتم\nپاکیزه برف من ، چو کرکی نرم\nآرام می بارید\nبر نردبام کهنه ء چوبی\nبر رشته ء سست طناب رخت\nبر گیسوان کاج های پیر\nوو فکر می کردم به فردا ، آه\nفردا\nحجم سفید لیز\nبا خش خش چادر مادر بزرگ آغاز می شدی\nو با ظهور سایه مغشوش او، در چارچوب در\nکه ناگهان خود را رها میکرد در احساس سرد نور\nوطرح سرگردان پرواز کبوترها\nدر جام های رنگی شیشه\n…فردا\nگرمای کرسی خواب آور بود\nمن تند و بی پروا\nدور از نگاه مادرم خط های باطل را\nاز مشق های کهنهء خود پاک می کردم\nچون برف می خوابید\nدر باغچه میگشتم افسرده\nدر پای گلدان های خشک یاس\nگنجشک های مرده ام را خاک میکردم\nآن روزها رفتند\nآن روزهای ذبه و حیرت\nآن روزهای خواب و بیداری\nآن روزهای هر سایه رازی داشت\nهر جعبه ئ صندوقخانه ء سربسته گنجی را نهان می کرد\nهر گوشه ، در سکوت ظهر،\nگویی جهانی بود\nهرکس از تاریکی نمی ترسید\nدر چشمهایم قهرمان بود\nآن روزها رفتند\nآن روزهای عید\nآن انتظار آفتاب و گل\nآن رعشه های عطر\nدر اجتماع اکت و محجوب نرگس های صحرایی\nکه شهر را در آخرین صبح زمستانی\nدیدار می کردند\nآوازهای دوره گردان در خیابان دراز لکه های سبز\nبازار در بوهای سرگردان شناور بود\nدر بوی تند قهوه و ماهی\nبازار در ز ری قدمها پهن مشد ، کش میامد ، باتمام\nلحظه های راه می آمخت\nو چرخ می زد ، در ته چشم عروسکها\nبازار مادر بود که میرفت با سرعت به سوی حجم\nهای رنگی سیال\nو باز می آمد\nبا بسته های هدیه با زنبیل های پر\nبازار باران بود که می ریخت ، که می ریخت\nکه میرخت\nآن روزها رفتند\nآن روزهای خیرگی در رازهای جسم\nآن روزهای آشنایی های محتاطانه، با زیبایی رگ هایی\nآبی رنگ\nدستی که با یک گل از پشت دیوار صدا می زد\nیک دست دیگر را\nو لکه های کوچک جوهر،  بر این دست مشوش\nمضطرب، ترسان\nو عشق،\nکه در سلامی شرم آگین خویشتن را بازگو می کرد\nدر ظهرهای گرم دودآلود\nما عشقمان را در غبار کوچه میخواندم\nما با زبان ساده ء گل های قاصد آشنا بودیم\nما قلبهامان را به باغ مهربانی های معصومانه\nمی بردیم\nو به درختان قرض می دادیم\nو توپ ، با پیغام های بوسه در دستان ما میگشت\nو عشق بود ، آن حس مغشوشی که در تاریکی\nهستی\nناگاه\nمحصورمان می کرد\nو ذبمان می کرد، در انبوه سوزان نفس ها و تپش ها\nو تبسم های دزدانه\nآن روزها رفتند\nآن روزها مپل نباتاتی که در خورش می پوسند\nاز تابش خورشید، پوسند\nو گم شدند آن کوچه های گیج از عطر اقاقی ها\nدر ازدحام پر هیاهو خیابان های بی برگشت\nو دختری که گونه هایش را\nبا برگهای شمعدانی رنگ میزد ، اه\nاکنون زنی تنهاست\nاکنون زنی تنهاست\nاز مجموعه: تولدی دیگر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "تنها صداست که می ماند", "link": "https://echolalia.ir/%d8%aa%d9%86%d9%87%d8%a7-%d8%b5%d8%af%d8%a7%d8%b3%d8%aa-%da%a9%d9%87-%d9%85%db%8c-%d9%85%d8%a7%d9%86%d8%af-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "چرا توقف کنم،چرا؟\nپرنده ها به ستوی جانب آبی رفته اند\nافق عمودی است\nافق عمودی است و حرکت : فواره وار\nو در حدود بینش\nسیاره های نورانی می‌چرخند\nزمین در ارتفاع به تکرار می‌رسد\nو چاههای هوایی\nبه نقب های رابطه تبدیل می‌شوند\nو روز وسعتی است\nکه در مخیله ی تنگ کرم روزنامه نمی‌گنجد\nچرا توقف کنم؟\nراه از میان مویرگ های حیات می‌گذرد\nماه کیفیت محیط کشتی زهدان\nسلول های فاسد را خواهد کشت\nو در فضای شیمیایی بعد از طلوع\nتنها صداست\nصدا که ذوب ذره های زمان خواهد شد\nچرا توقف کنم؟\nچه می تواند باشد مرداب\nچه می تواند باشد جز جای تخم ریزی حشرات فاسد\nافکار سردخانه را جنازه های باد کرده رقم می زنند\nنامرد ، در سیاهی\nفقدان مردیش را پنهان کرده است\nو سوسک ….آه\nوقتی که سوسک سخن می گوید\nچرا توقف کنم؟\nهمکاری حروف سربی بیهوده ست\nهمکاری حروف سربی\nاندیشه ی حقیر را نجات خواهد داد\nمن از لاله ی درختانم\nتنفس هوای مانده ملولم میکند\nپرنده ای که مرده بود به من پند داد که پرواز را بخاطر\nبسپارم\nنهایت تمامی نیروها پیوستن است ، پیوستن\nبه اصل روشن خورشید\nو ریختن به شعور نور\nطبیعی است\nبادی میپوسند که آسیاب های\nچرا توقف کنم؟\nمن خوشه های نارس گندم را\nبه زیر پستان میگیرم\nو شیر می دهم\nتنها صدا صدا ، صدا ،\nصدای خواهش شفاف آب به جاری شدن\nصدای ریزش نور ستاره بر جدار مادگی خاک\nصدای انعقاد نطفه ی معنی\nو بسط ذهن مشترک عشق\nصدا ، صدا ، صدا ، تنها صداست که میماند\nدر سرزمین قد کوتاهان\nمعیارهای سنجش\nهمیشه بر مدار صفر سفر کردهاند\nچرا توقف کنم؟\nمن از عناصر چهارگانه اطاعت میکنم\nو کار تدوین نظامنامه نیست\nمرا به زوزه ی دراز توحش\nدرعضو جنسی حیوان چکار\nمرا به حرکت حقیر کرم در خلاء گوشتی چکار\nمرا تبار خونی گل ها به زیستن متعهد کرده است\nتبار خونی گل ها میدانید ؟\nعنوان :پرنده مردنی است\nدلم گرفته است\nدلم گرفته است\nبه ایوان میروم و انگشتانم را\nبر پوست کشیده ی شب می کشم\nچراغ های رابطه تاریکند\nچراغ های رابطه تاریکند\nکسی مرا به آفتاب\nمعرفی نخواهد کرد\nکسی مرا به میهمانی گنجشک ها نخاهد برد\nپرواز را بخاطر بسپار\nپرنده مردنی ست\nاز مجموعه ایمان بیاوریم به آغاز فصل سرد", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "کسی که مثل هیچکس نیست", "link": "https://echolalia.ir/%da%a9%d8%b3%db%8c-%da%a9%d9%87-%d9%85%d8%ab%d9%84-%d9%87%d9%8a%da%86%da%a9%d8%b3-%d9%86%d9%8a%d8%b3%d8%aa-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "من خواب دیده ام که کسی می آید\nمن خواب یک ستاره ی قرمز دیدهام\nو پلک چشمم هی میپرد\nو کفشهایم هی جفت میشوند\nو کور شوم\nبگویم اگر دروغ\nمن خواب آن ستاره ی قرمز را\nکه خواب نبودم دیده ام وقتی\nکسی میآید\nکسی میآید\nکسی دیگر\nکسی بهتر\nکسی که مثل هیچکس نیست، مثل پدر نیست ، مثل انسی\nنیست ، مثل یحیی نیست ، مثل مادر نیست\nو مثل آن کسی است که باید باشد\nو قدش از درختهای خانه ی معمار هم بلندتر است\nو صورتش\nاز صورت امام زمان هم روشنتر\nو از برادر سیدجواد هم\nرفته است که\nو رخت پاسبانی پوشیده است نمیترسد\nو از خود سیدجواد هم که تمام اتاقهای منزل ما\nمال اوست نمیترسد\nو اسمش آنچنانکه مادر\nو در آخر نمازصدایش میکند در اول نماز\nیا قاضی القضات است\nیا حاجت الحاجات است\nو میتواند\nتمام حرفهای سخت کتاب کلاس سوم را\nبا چشمهای بسته بخواند\nو میتواند حتی هزار را\nبی آنکه کم بیآورد از روی بیست میلیون بردارد\nو میتواند از مغازه ی سیدجواد ، هرچه که لازم دارد ،\n جنس نسیه بگیرد\nو میتواند کاری کند که لامپ الله\nکه سبز بود: مثل صبح سحر سبز بود\nدوباره روی آسمان مسجد مفتاحیان\nروشن شود\nآخ …\nچقدر روشنی خوبست\nچقدر روشنی خوبست\nو من چقدر دلم میخواهد\nکه یحیی\nیک چارچرخه داشته باشد\nو یک چراغ زنبوری\nو من چقدر دلم میخواهد\nکه روی چارچرخه ی یحیی میان هندوانه ها و خربزه ها\nبنشینم\nو دور میدان محمدیه بچرخم\nآخ …\nخوبست چقدر دور میدان چرخیدن\nچقدر روی پشت بام خوابیدن خوبست\nچقدر باغ ملی رفتن خوبست\nچقدر سینمای فردین خوبست\nمی آید و من چقدر از همه ی چیزهای خوب خوشم\nو من چقدر دلم میخواهد\nکه گیس دختر سید جواد را بکشم\nچرا من اینهمه کوچک هستم\nکه در خیابانها گم میشوم\nچرا پدر که اینهمه کوچک نیست\nو در خیابانها گم نمیشود\nکاری نمیکند که آنکسی که بخواب من آمده است ، روز\nآمدنش را جلو بیندازد\nو مردم محله کشتارگاه\nکه خاک باغچه هاشان هم خونیست\nو آب حوضشان هم خونیست\nو تخت کفشهاشان هم خونیست\nچرا کاری نمیکنند\nچرا کاری نمیکنند\nچقدر آفتاب زمستان تنبل است\nیشت بام را جارو کرده ام من پله های\nو شیشه های پنجره را هم شستهام\nچرا پدر فقط باید\nدر خواب ، خواب ببیند\nشت بام را جارو کرده ام من پله های\nو شیشه های پنجره را هم شسته ام\nکسی میآید\nکسی میآید\nکسی که در دلش با ماست ، در نفسش با ماست ، در\nصدایش با ماست\nرا کسی که آمدنش\nنمیشود گرفت\nو دستبند زد و به زندان انداخت\nیحیی بچه کرده است کهنه ی کسی که زیر درختهای\nروز و روز به\nبزرگ میشود میشود، بزرگ\nکسی که از باران ، از صدای شرشر باران ، از میان پچ و پچ\nگلهای اطلسی\nکسی که از آسمان توپخانه در شب آتش بازی میآید\nو سفره را میندازد\nو نان را قسمت میکند\nو پپسی را قسمت میکند\nو باغ ملی را قسمت میکند\nو شربت سیاه سرفه را قسمت میکند\nو روز اسم نویسی را قسمت میکند\nو نمره ی مریضخانه را قسمت میکند\nو چکمه های لاستیکی را قسمت میکند\nو سینمای فردین را قسمت میکند\nدرختهای دختر سید جواد را قسمت میکند\nقسمت میکند و هرچه را که باد کرده باشد\nو سهم ما را میدهد\nمن خواب دیده ام …\nاز مجموعه: ایمان بیاوریم به آغاز فصل سرد", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "پنجره", "link": "https://echolalia.ir/%d9%be%d9%86%d8%ac%d8%b1%d9%87-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "یک پنجره برای دیدن\nیک پنجره برای شنیدن\nیک پنجره که مثل حلقه ی چاهی\nزمین میرسد در انتهای خود به قلب\nو باز می شود بسوی و سعت این مهربانی مکرر آبی رنگ\nیک پنجره که دستهای کوچک تنهایی را\nاز بخشش شبانه ی عطر ستاره های کردیم\nسرشار می کند\nو می شود از آنجا\nخورشید را به غربت گل های شمعدانی مهمان کرد\nیک پنجره برای من کافیست\nمن از دیار عروسک ها می آیم\nاز زیر سایه های درختان کاغذی\nدر باغ یک کتاب مصور\nاز فصل های خشک تجربه های عقیم دوستی و عشق\nدر کوچه های خاکی معصومیت\nاز سال های رشد حروف پریده رنگ الفبا\nدر پشت میزهای مدرسه ی مسلول\nاز لحظه ای که بچه ها توانستند\nبر روی تخته حرف “سنگ” را بنویسند\nو سارهای سراسیمه از درخت کهنسال پر زدند\nمن از میان ریشه های گیاهان گوشتخوار می آیم\nو مغز من هنوز\nلبریز از صدای وحشت پروانه ایست که او را\nدر دفتری به سنجاقی\nمصلوب کرده بودند\nوقتی که اعتماد من از ریسمان سست عدالت آویزان بود\nو در تمام شهر\nچراغ های مرا تکه تکه می کردند قلب\nوقتی که چشم های کودکانه ی عشق مرا\nدستمال تیره ی قانون می بستند با\nو از شقیقه های مضطرب آرزوی من\nفواره های خون به بیرون می پاشید\nکه زندگی من دیگر وقتی\nچیزی نبود ، هیچ چپیز بجز تیک تاک ساعت دیواری\nباید دریافتم ، باید، باید ،\nیک پنجره برای من کافیست\nیک پنجره به لحظه ی آگاهی و نگاه و سکوت\nاکنون نهال گردو\nآنقدر قد کشیده که دیوار را برای برگ های جوانش\nمعنی کند\nاز آینه بپرس\nنام نجات دهنده ات را\nآیا زمین که زیر پای تو می لرزد\nتنهاتر از تو نیست ؟\nپیغمبران ، رسالت ویرانی را\nبا خود به قرن ما اوردند\nپیاپی، این انفجارهای\nو ابرها مسموم ،\nآیا طنین آیه های مقدس هستند؟\nای دوست، ای برادر ، ای همخون\nوقتی به ماه رسیدی\nتاریخ قتل عام گل ها را بنویس\nهمیشه خواب ها\nاز ارتفاع ساده لوحی خود پرت می شوند و می میرند\nمن شبدر چهارپری را می بویم\nکه روی گور مفاهیم کهنه روییده ست\nشد جوانی آیا زنی که در کفن انتظار و عصمت خود خاک\nمن بود؟\nآیا دوباره من از پله های کنجکاوی خود بالا خواهم رفت\nتا به خدای خوب ، که در پشت بام خانه قدم می زند سلام\nبگویم؟\nحس می کنم که وقت گذشته ست\nمی کنم که ” لحظه” سهم من از برگ های تاریخ ست\nحس می کنم که میز فاصله ی کاذبی ست در میان گیسوان\nمن و دست های این غریبه ی غمگین\nحرفی به من بزن\nآیا کسی که مهربانی یک جسم زنده را به تو می بخشد\nجز درک حس زنده بودن از تو چه می خواهد؟\nحرفی به من بزن\nمن در پناه پنجره ام\nبا آفتاب رابطه دارم\nمجموعه: ایمان بیاوریم به آغاز فصل سرد", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "بعد از تو", "link": "https://echolalia.ir/%d8%a8%d8%b9%d8%af-%d8%a7%d8%b2-%d8%aa%d9%88-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "ای هفت سالگی\nای لحظه های شگفت عزیمت\nبعد از تو هرچه رفت ، در انبوهی از جنون و جهالت رفت\nبعد از تو پنجره که رابطه ای بود سخت زنده و روشن\nمیان ما و پرنده\nمیان ما و نسیم\nشکست\nشکست\nشکست\nبعد از تو آن عروسک خاکی\nکه هیچ چیز نمی گفت ، هیچ چیز بجز آب ، آب ، آب\nدر آب غرق شد\nبعد از تو ما صدای زنجره ها را کشتیم\nو بصدای زنگ ، که از روی حرف های الفبا بر می خاست\nو به صدای سوت کارخانه های اسلحه سازی ، دل بستیم\nبعد از تو که جای بازیمان زیر میز بود\nاز زیر میزها\nبه پشت ها میزها\nو از پشت میزها\nبه روی میزها رسیدیم\nو روی میزها بازی کردیم\nو باختیم، رنگ ترا باختیم ، ای هفت سالگی\nبعد از تو ما به هم خیانت کردیم\nبعد از تو ما تمام یادگاری ها را\nبا تکه های سرب ، و با قطره های منفجر شده ی خون\nاز گیجگاه های گچ گرفته ی دیوارهای کوچه زدودیم\nبعد از تو ما به میدان ها رفتیم\nو داد کشیدیم\nزنده باد ”\n” مرده باد\nو در هیاهوی میدان ، برای سکه های کوچک آوازه خوان\nکه زیرکانه به دیدار شهر آمده بودند ، دست زدیم\nقاتل یکدیگر بودیم بعد از تو ما که\nبرای عشق قضاوت کردیم\nو همچنان که قلب هامان\nنگران بودند در جیب هایمان\nبرای سهم عشق قضاوت کردیم\nبعد از تو ما به قبرستان ها رو آوردیم\nو مرگ ، زیر چادر مادربزرگ نفس میکشید\nو مرگ ، آن درخت تناور بود\nکه زنده های اینسوی آغاز\nبه شاخه های ملولش دخیل می بستبد\nو مرده های آن سوی پایان\nبه ریشه های فسفریش چنگ می زدند\nو مرگ روی آن ضریح مقدس نشسته بود\nکه در چهار زاویه اش ، ناگهان چهار لاله ی آبی\nروشن شدند\nصدای باد می آید\nصدای باد می آید، ای هفت سالگی\nبرخاستم و آب نوشیدم\nو ناگهان به خاطر آوردم\nکه کشتزارهای جوان تو از هجوم ملخ ها چگونه ترسیدند\nچقدر باید پرداخت\nچقدر باید\nبرای رشد این مکعب سیمانی پرداخت ؟\nما هرچه را که باید\nاز دست داده باشیم ، از دست داده ایم\nما بی چراغ به راه افتادیم\nو ماه ، ماه ، ماده ی مهربان ، همیشه در آنجا بود\nدر خاطرات کودکانه ی یک پشت بام کاهگلی\nو بر فراز کشتزارهای جوانی که از هجوم ملخ ها می ترسیدند\n…چقدر باید پرداخت؟\nمجموعه: ایمان بیاوریم به آغاز فصل سرد", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "ایمان بیاوریم به آغاز فصل سرد", "link": "https://echolalia.ir/%d8%a7%db%8c%d9%85%d8%a7%d9%86-%d8%a8%d9%8a%d8%a7%d9%88%d8%b1%db%8c%d9%85-%d8%a8%d9%87-%d8%a2%d8%ba%d8%a7%d8%b2-%d9%81%d8%b5%d9%84-%d8%b3%d8%b1%d8%af/", "poem": "و این منم\nزنی تنها\nدر آستانه فصلی سرد\nدر ابتدای درک هستی آلودهٔ زمین\nو یأس ساده و غمناک آسمان\nو ناتوانی این دستهای سیمانی\nزمان گذشت\nزمان گذشت و ساعت چهار بار نواخت\nساعت چهار بار نواخت\nامروز روز اول دی ماه است\nمن راز فصل‌ها را می‌دانم\nو حرف لحظه‌ها را می‌فهمم\nنجات دهنده در گور خفته است\nو خاک، خاک پذیرنده\nاشارتیست به آرامش\nزمان گذشت و ساعت چهار بار نواخت\nدر کوچه باد می‌آمد\nدر کوچه باد می‌آمد\nو من به جفت گیری گل‌ها می‌اندیشم\nبه غنچه‌هایی با ساقه‌های لاغر کم خون\nو این زمان خستهٔ مسلول\nو مردی از کنار درختان خیس می‌گذرد\nمردی که رشته‌های آبی رگهایش\nمانند مارهای مرده از دو سوی گلو گاهش\nبالا خزیده‌اند و در شقیقه‌های منقلبش آن هجای خونین را\nتکرار می‌کنند\nسلام\nسلام\nو من به جفت گیری گل‌ها می‌اندیشم\nدر آستانه فصلی سرد\nدر محفل عزای آینه‌ها\nو اجتماع سوگوار تجربه‌های پریده رنگ\nو این غروب بارور شده از دانش سکوت\nچگونه می‌شود به آن کسی که می‌رود اینسان\nصبور\nسنگین\nسرگردان\nفرمان ایست داد\nچگونه می‌شود به مرد گفت که او زنده نیست، او هیچوقت\nزنده نبوده‌است\nدر کوچه باد می‌آید\nکلاغ‌های منفرد انزوا\nدر باغ‌های پیر کسالت می‌چرخند\nو نردبام\nچه ارتفاع حقیری دارد\nآنها ساده لوحی یک قلب را\nبا خود به قصر قصه‌ها بردند\nو اکنون\nدیگر چگونه یک نفر به رقص بر خواهد خاست\nو گیسوان کودکیش را\nدر آب‌های جاری خواهد رخت\nو سیب را که سرانجام چیده‌است و بوییده‌است\nدر زیر پا لگد خواهد کرد؟\nای یار، ای یگانه ترین یار\nچه ابرهای سیاهی در انتظار روز میهمانی خورشیدند\nانگار در مسیری از تجسم پرواز بود که یک روز آن پرنده‌ها\nنمایان شدند\nانگار از خطوط سبز تخیل بودند\nآن برگ‌های تازه که در شهوت نسیم نفس می‌زدند\nانگار\nآن شعله‌های بنفش که در ذهن پاک پنجره‌ها می‌سوخت\nچیزی بجز تصور معصومی از چراغ نبود\nدر کوچه‌ها باد می‌آمد\nاین ابتدای ویرانیست آن روز هم که دست‌های تو ویران شد\nباد می‌آمد\nستاره‌های عزیز\nستاره‌های مقوایی عزیز\nوقتی در آسمان، دروغ وزیدن می‌گیرد\nدیگر چگونه می‌شود به سوره‌های رسولان سر شکسته پناه\nآورد؟\nما مثل مرده‌های هزاران هزار ساله به هم می‌رسیم و آنگاه\nخورشید بر تباهی اجساد ما قضاوت خواهد کرد.\nمن سردم است\nمن سردم است و انگار هیچوقت گرم نخواهم شد\nای یار ای یگانه ترین یار «آن شراب مگر چند ساله بود؟»\nنگاه کن که در اینجا\nزمان چه وزنی دارد\nو ماهیان چگونه گوشت‌های مرا می‌جوند\nچرا مرا همیشه در ته دریا نگاه می‌داری؟\nمن سردم است و می‌دانم که از تمامی اوهام سرخ یک شقایق وحشی\nز چند قطره خون\nچیزی بجا نخواهد ماند\nخطوط را رها خواهم کرد\nو همچنین شمارش اعداد را رها خواهم کرد\nو از میان شکل‌های هندسی محدود\nبه پهنه‌های حسی وسعت پناه خواهم برد\nمن عریانم، عریانم، عریانم\nمثل سکوت‌های میان کلام‌های محبت عریانم\nو زخم‌های من همه از عشق است\nاز عشق، عشق، عشق\nمن این جزیرهٔ سرگردان را\nاز انقلاب اقیانوس\nو انفجار کوه گذر داده‌ام\nو تکه تکه شدن، راز آن وجود متحدی بود\nکه از حقیرترین ذره‌هایش آفتاب به دنیا آمد\nسلام ای شب معصوم!\nسلام ای شبی که چشم‌های گرگ‌های بیابان را\nبه حفره‌های استخوانی ایمان و اعتماد بدل می‌کنی\nودر کنار جویبارهای تو، ارواح بیدها\nارواح مهربان تبرها را می‌بویند\nمن از جهان بی تفاوتی فکرها و حرف‌ها و صداها می‌آیم\nو این جهان به لانهٔ ماران مانند است\nو این جهان پر از صدای حرکت پاهای مردمیست\nکه همچنان که ترا می‌بوسند\nدر ذهن خود طناب دار ترا می‌بافند\nسلام ای شب معصوم\nمیان پنجره و دیدن\nهمیشه فاصله ایست\nچرا نگاه نکردم؟\nمانند آن زمانی که مردی از کنار درختان خیس گذر می‌کرد\nچرا نگاه نکردم؟\nانگار مادرم گریسته بود آن شب\nآن شب که من به درد رسیدم و نطفه شکل گرفت\nآن شب که من عروس خوشه‌های اقاقی شدم\nآن شب که اصفهان پر از طنین کاشی آبی بود\nو آن کسی که نیمهٔ من بود، به درون نطفهٔ من بازگشته بود\nو من در آینه میدیدش\nکه مثل آینه پاکیزه بود و روشن بود\nو ناگهان صدایم کرد\nو من عروس خوشه‌های اقاقی شدم\nانگار مادرم گریسته بود آن شب\nچه روشنایی بیهوده‌ای در این دریچه مسدود سر کشید\nچرا نگاه نکردم؟\nتمام لحظه‌های سعادت می‌دانستند\nکه دستهای تو ویران خواهد شد\nو من نگاه نکردم\nتا آن زمان که پنجرهٔ ساعت\nگشوده شد و آن قناری غمگین چهار بار نواخت\nچهار بار نواخت\nو من به آن زن کوچک بر خوردم\nکه چشمهایش، مانند لانه‌های خالی سیمرغان بودند\nو آنچنان که در تحرک رانهایش می‌رفت\nگویی بکارت رؤیای پرشکوه مرا\nبا خود بسوی بستر می‌برد\nآیا دوباره گیسوانم را در باد شانه خواهم زد؟\nآیا دوباره باغچه‌ها را بنفشه خواهم کاشت؟\nو شمعدانی‌ها را\nدر آسمان پشت پنجره خواهم گذاشت؟\nآیا دوباره روی لیوان‌ها خواهم رقصید؟\nآیا دوباره زنگ در مرا بسوی انتظار صدا خواهد برد؟\nبه مادرم گفتم: «دیگر تمام شد»\nگفتم:” همیشه پیش از آنکه فکر کنی اتفاق می‌افتد\nباید برای روزنامه تسلیتی بفرستیم”\nانسان پوک\nانسان پوک پر از اعتماد\nنگاه کن که دندانهایش\nچگونه وقت جویدن سرود می‌خوانند\nو چشمهایش\nچگونه وقت خیره شدن می‌درند\nو او چگونه از کنار درختان خیس می‌گذرد\nصبور\nسنگین\nسرگردان.\nدر ساعت چهار\nدر لحظه‌ای که رشته‌های آبی رگهایش\nمانند مارهای مرده از دو سوی گلوگاهش\nبالا خزیده‌اند\nو در شقیقه‌های منقلبش آن هجای خونین را\nتکرارمی کند\nسلام\nسلام\nآیا تو\nهرگز آن چهار لالهٔ آبی را\nبوییده‌ای؟\nزمان گذشت\nزمان گذشت و شب روی شاخه‌های لخت اقاقی افتاد\nشب پشت شیشیه‌های پنجره سر می‌خورد\nو با زبان سردش\nته مانده‌های روز رفته را به درون می‌کشد\nمن از کجا می‌آیم؟\nمن از کجا می‌آیم؟\nکه این چنین به بوی شب آغشته‌ام؟\nهنوز خاک مزارش تازه ست\nمزار آن دو دست سبز جوان را می‌گویم\nچه مهربان بودی ای یار، ای یگانه ترین یار\nچه مهربان بودی وقتی دروغ می‌گفتی\nچه مهربان بودی وقتی که پلک‌های آینه‌ها را می‌بستی\nو چلچراغ‌ها را\nاز ساق‌های سیمی می‌چیدی\nو در سیاهی ظالم مرا بسوی چراگاه عشق می‌بردی\nتا آن بخار گیج که دنبالهٔ حریق عطش بود بر چمن خواب می‌نشست\nو آن ستاره‌ها مقوایی\nبه گرد لایتناهی می‌چرخیدند\nچرا کلام را به صدا گفتند؟\nچرا نگاه را به خانهٔ دیدار میهمان کردند!\nچرا نوازش را\nبه حجب گیسوان باکرگی بردند؟\nنگاه کن که در اینجا\nچگونه جان آن کسی که با کلام سخن گفت\nو با نگاه نواخت\nو با نوازش از رمیدن آرامید\nبه تیرهای توهم\nمصلوب گشته‌است\nو به جای پنج شاخهٔ انگشتهای تو\nکه مثل پنج حرف حقیقت بودند\nچگونه روی گونه او مانده ست\nسکوت چیست، چیست، ای یگانه ترین یار؟\nسکوت چیست بجز حرفهای ناگفته\nمن از گفتن می‌مانم، اما زبان گنجشکان\nزبان زندگی جمله‌های جاری جشن طبیعتست\nزبان گنجشکان یعنی: بهار، برگ، بهار\nزبان گنجشکان یعنی: نسیم، عطر، نسیم\nزبان گنجشکان در کارخانه می‌میرد\nاین کیست این کسی که روی جادهٔ ابدیت\nبسوی لحظه توحید می‌رود\nو ساعت همیشگیش را\nبا منطق ریاضی تفریق‌ها و تفرقه‌ها کوک می‌کند.\nاین کیست این کسی که بانگ خروسان را\nآغاز قلب روز نمی‌داند\nآغز بوی ناشتایی می‌داند\nاین کیست این کسی که تاج عشق به سر دارد\nو در میان جامه‌های عروسی پوسیده ست\nپس آفتاب سرانجام\nدر یک زمان واحد\nبر هر دو قطب ناامید نتابید\nتو از طنین کاشی آبی تهی شدی\nو من چنان پرم که روی صدایم نماز می‌خوانند…\nجنازه‌های خوشبخت\nجنازه‌های ملول\nجنازه‌های ساکت متفکر\nجنازه‌های خوش بر خورد، خوش پوش، خوش خوراک\nدر ایستگاه‌های وقت‌های معین\nو در زمینهٔ مشکوک نورهای موقت\nو شهوت خرید میوه‌های فاسد بیهودگی\nآه\nچه مردمانی در چار راهها نگران حوادثند\nواین صدای سوت‌های توقف\nدر لحظه‌ای که باید، باید، باید\nمردی به زیر چرخ‌های زمان له شود\nمردی که از کنار درختان خیس می‌گذرد…\nمن از کجا می‌آیم؟\nبه مادرم گفتم:«دیگر تمام شد.»\nگفتم:” همیشه پیش از آنکه فکر کنی اتفاق می‌افتد\nباید برای روزنامه تسلیتی بفرستیم.\nسلام ای غرابت تنهایی\nاتاق را به تو تسلیم می‌کنیم\nچرا که ابرهای تیره همیشه\nپیغمبران آیه‌های تازه تطهیرند\nو در شهادت یک شمع\nراز منوری است که آن را\nآن آخرین و آن کشیده ترین شعله خوب می‌داند\nایمان بیاوریم\nایمان بیاوریم به آغاز فصل سرد\nایمان بیاوریم به ویرانه‌های باغ‌های تخیل\nبه داس‌های واژگون شدهٔ بیکار\nو دانه‌های زندانی\nنگاه کن که چه برفی می‌بارد\nشاید حقیقت آن دو دست جوان بود، آن دو دست جوان\nکه زیر بارش یکریز برف مدفون شد\nو سال دیگر، وقتی بهار\nبا آسمان پشت پنجره همخوابه می‌شود\nو در تنش فوران می‌کنند\nفواره‌های سبز ساقه‌های سبک بار\nشکوفه خواهد داد ای یار، ای یگانه ترین یار\nایمان بیاوریم به آغاز فصل سرد…\nاز مجموعه: اسیر", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "دلم برای باغچه میسوزد", "link": "https://echolalia.ir/%d8%af%d9%84%d9%85-%d8%a8%d8%b1%d8%a7%db%8c-%d8%a8%d8%a7%d8%ba%da%86%d9%87-%d9%85%d9%8a%d8%b3%d9%88%d8%b2%d8%af-%d9%81%d8%b1%d9%88%d8%ba-%d9%81%d8%b1%d8%ae%d8%b2%d8%a7%d8%af/", "poem": "کسی به فکر گل ها نیست\n کسی به فکر ماهی ها نیست\n کسی نمی خواهد\nباورکند که باغچه دارد می میرد\nکه قلب باغچه در زیر آفتاب ورم کرده است\nکه ذهن باغچه دارد آرام آرام\nاز خاطرات سبز تهی می شود\nو حس باغچه انگار\nچیزی مجرّدست که در انزوای باغچه پوسیده ست.\nحیاط خانۀ ما تنهاست\nحیاط خانۀ ما\nدر انتظار بارش یک ابر ناشناس\nخمیازه می کشد\nو حوضِ خانۀ ما خالی است.\nستاره های کوچک بی تجربه\nاز ارتفاع درختان به خاک می افتند\nو از میان پنجره های پریده رنگ خانۀ ماهی ها\nشبها صدای سرفه می آید.\nحیاط خانۀ ما تنهاست.\nپدر می گوید\nاز من گذشته ست\nاز من گذشته ست\nمن بار خود را بردم\nو کار خود را کردم\nو در اتاقش از صبح تا غروب\nیا شاهنامه می خواند\nیا ناسخ التواریخ\nپدر به مادر می گوید\nلعنت به هر چه ماهی و هر چه مرغ\nوقتی که من بمیرم دیگر\nچه فرق می کند که باغچه باشد\nیا باغچه نباشد\nبرای من حقوق تقاعد کافی ست.\nمادر تمام زندگیش\nسجّاده یی¬ست گسترده\nدر آستان وحشت دوزخ.\nمادر همیشه در ته هر چیزی\nدنبال جای پای معصیتی می گردد\nو فکر می کند که باغچه را کفر یک گیاه\nآلوده کرده است.\nمادر تمام روز دعا می خواند\nمادر گناهکار طبیعی ست\nو فوت می کند به تمام گلها\nو فوت می کند به تمام ماهی ها\nو فوت می کند به خودش.\nمادر در انتظار ظهور است\nو بخششی که نازل خواهد شد.\nبرادرم به باغچه می گوید قبرستان\nبرادرم به اغتشاش علفها می خندد\nو از جنازۀ ماهی ها\nکه زیر پوست بیمار آب\nبه ذرّه های فاسد تبدیل می شوند\nشماره بر می دارد.\nبرادرم به فلسفه معتاد است.\nبرادرم شفای باغچه را\nدر انهدام باغچه می داند.\nاو مست می کند\nو مشت می زند به در و دیوار\nو سعی می کند که بگوید\nبسیار دردمند و خسته و مأیوس است.\nاو نا امیدیش را هم\nمثل شناسنامه و تقویم و دستمال و فندک و خودکارش\nهمراه خود به کوچه و بازار می برد\nو نا امیدیش\nآن قدر کوچک است که هر شب\nدر ازدحام میکده گم می شود.\nو خواهرم که دوست گلها بود\nو حرفهای سادۀ قلبش را\nوقتی که مادر او را می زد\nبه جمع مهربان و ساکت آنها می برد\nو گاه گاه خانوادۀ ماهی ها را\nبه آفتاب و شیرینی مهمان می کرد،\nاو خانه اش در آن سوی شهر است\nاو در میان خانۀ مصنوعیش\nبا ماهیان قرمز مصنوعیش\nو در پناه عشق همسر مصنوعیش\nو زیر شاخه های درختان سیب مصنوعی\nآوازهای مصنوعی می خواند\nو بچه های طبیعی می سازد.\nاو\nهر وقت که به دیدن ما می آید\nو گوشه های دامنش از فقر باغچه آلوده می شود\nحمام ادکلن می گیرد\nاو\nهر وقت که به دیدن ما می آید\nآبستن است.\nحیاط خانۀ ما تنهاست\nحیاط خانۀ ما تنهاست.\nتمام روز\nاز پشت در صدای تکّه تکّه شدن می آید\nو منفجرشدن.\nهمسایه های ما همه در خاک باغچه هاشان به جای گل\nخمپاره و مسلسل می کارند.\nهمسایه های ما همه بر روی حوض های کاشیِشان\nسر پوش می گذارند\nو حوضهای کاشی\nبی آن که خود بخواهند\nانبارهای مخفی باروتند\nو بچه های کوچۀ ما کیف های مدرسه شان را\nاز بمبهای کوچک\nپر کرده اند.\nحیاط خانه ما گیج است.\nمن از زمانی\nکه قلب خود را گم کرده است می ترسم\nمن از تصوّر بیهودگیِ این همه دست\nو از تجسّم بیگانگیِ این همه صورت می ترسم.\nمن مثل دانش آموزی\nکه درس هندسه اش را\nدیوانه وار دوست می دارد، تنها هستم\nو فکر می کنم که باغچه را می شود به بیمارستان برد\nمن فکر می کنم …\nمن فکر می کنم …\nمن فکر می کنم …\nو قلب باغچه در زیر آفتاب ورم کرده است\nو ذهن باغچه دارد آرام آرام\nاز خاطرات سبز تهی می شود\nاز مجموعه: ایمان بیاوریم به آغاز فصل سرد", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "امشب آن حسرت دیرینه من", "link": "https://echolalia.ir/%d8%a7%d9%85%d8%b4%d8%a8-%d8%a2%d9%86-%d8%ad%d8%b3%d8%b1%d8%aa-%d8%af%db%8c%d8%b1%db%8c%d9%86%d9%87-%d9%85%d9%86/", "poem": "امشب آن حسرت دیرینه من\nدر بر دوست به سر می آید\nدر فروبند و بگو خانه تهی است\nزین سپس هر که به در می آید\nشانه کو تا که سر و زلفم را\nدر هم و وحشی و زیبا سازم\nباید از تازگی و نرمی و لطف\nگونه را چون گل رویا سازم\nسرمه کو تا که چو بر دیده کشم\nراز و نازی به نگاهم بخشد\nباید این شوق که در دل دارم\nجلوه بر چشم سیاهم بخشد\nچه بپوشم که چو از راه آید\nعطشش مفرط و افزون گردد\nچه بگویم که ز سحر سخنم\nدل به من بازد و افسون گردد\nآه ای دخترک خدمتکار\nگل بزن بر سر و بر سینه من\nتا که حیران شود از جلوه گل\nامشب آن عاشق دیرینه من\nچو ز در آمد و بنشست خموش\nزخمه بر جان و دل و چنگ زنم\nبا لب تشنه دو صد بوسه شوق\nبر لب باده گلرنگ زنم\nماه اگر خواست که از پنجره ها\nبیندم در بر او مست و پریش\nآنچنان جلوه کنم کو ز حسد\nپرده ی ابر کشد بر رخ خویش\nتا چو رویا شود این صحنه عشق\nکندر و عود در آتش ریزم\nز آن سپس همچو یکی کولی مست\nنرم و پیچنده ز جا برخیزم\nهمه شب شعله صفت رقص کنم\nتا ز پا افتم و مدهوش شوم\nچو مرا تنگ در آغوش کشد\nمست آن گرمی آغوش شوم\nآه گویی ز پس پنجره ها\nبانگ آهسته ی پا می آید\nای خدا ،اوست که آرام و خموش\nبسوی خانه ما می آید", "poet_nationality": "ایرانی", "poet_name": "فروغ فرخزاد", "poet_link": "https://echolalia.ir/category/sher/iranian-poets/forough-farrokhzad/"}
{"title": "این چه رنجی است", "link": "https://echolalia.ir/what-is-this-pain/", "poem": "چه رنجی است \nخوابیدن زیر آسمانی \nکه نه ابر دارد نه باران \nاز هراس از کلمات \nهر شب خواب‌های \nآشفته می‌بینیم\nبه این جهان آمده‌ایم \nکه تماشا کنیم\nصندلی های فرسوده و رنگ باخته \nسهم ما شد \nانتخاب ما مرواریدهای رخشان \nبود\nیکی به ما بگوید \nآیا ما قادریم \nدریای آبی \nو جعبه‌ی مداد رنگیِ \nهفت‌رنگ را \nبه خانه ببریم \nو خوش‌بختیِ \nسرنگون در آسمان ابری را \nصید کنیم\nدر انتظار جوابِ \nشما هستیم \nکه در آفتاب بی‌خیال \nقدم می‌زنید.", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "از سرما هم اگر نمی‌مردیم", "link": "https://echolalia.ir/if-we-did-not-die-from-the-cold/", "poem": "از سرما هم اگر نمی‌مردیم \nاز عشق می‌مردیم \nاین دست‌های تو \nپاسخ روز را خواهد داد \nاگر گم شوند \nهمیشه در سایه‌های تابستان می‌مانم \nبی‌آن‌که نام کوچه‌ی بن‌بست را بدانم \nدر انتهای کوچه یک کوه است \nو چون قلب از حرکت بازماند \nو چون شکوفه فولاد شود\nو میوه نشود \nمن ندانسته \nدر یک صبح‌گاه تابستانی \nراه‌ام را بر گندم‌زار به‌دوزخ به ‌بهِشت \nمتوقف می‌کنم\nبه خانه‌ی تو می‌آیم \nموها را تازه شانه کرده‌ای \nاز ایشان ساعت حرکت \nقطار را پرسیده‌ای \nهر کس تو را ببیند\nگمان نمی‌کند \nکه قطار سه‌روز است \nدر برف مانده \nپس ایست‌گاه‌ها\nدر زمستان گم می‌شود \nو هر کس ندانسته \nمرگ را صدا می‌کند \nپس دیدار کنیم \nاز لادنی که در گل‌دانِ شکسته \nگُل داد \nپس با پای پیاده \nدر این سنگلاخ بدویم \nاین اردیبهشت \nاین فروردین \nحتی سراسر تابستان ما را تسلی نیست \nپس چگونه \nدر این کوچه‌های بن‌بست \nسرازیر شدیم \nدیگر ما مانده‌ایم و تا پایان عمر \nاین پرسش \nشاخه‌ها در قدم‌های ما \nچه هستند \nآغاز خلقت \nآیا گل جوانه زده بود \nدر چشمان من \nدر گرمای مرداد ماه \nدر آفتاب \nساعت‌ها گفتگو کردیم.", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "دیگر عمر ما تکرار نمی‌شود", "link": "https://echolalia.ir/our-lives-will-not-be-repeated/", "poem": "صبح تو بخیر \nکه ساعت حرکت قطار را به من غلط گفتی \nکه من بتوانم یک روز دیگر در کنار تو باشم \nدوستان من ساعت حرکت قطار را \nدر شب گذشته به من گفته بودند \nبر شانه‌های تو خزه و خزان روییده بود \nتو توانستی با این شانه‌های مملو از خزه و خزان \nسوار قطار شوی \nدستان‌ات را تا صبح نزد من \nبه امانت نهادی \nنان را گرم کردی به من دادی \nدیگر در سکوت تو کنار میز صبحانه \nما طلاها و سنگ‌های فیروزه‌ی جهان را \nتصاحب کردیم \nسکوت تو را چون مدالی گرم و نایاب \nبر سینه آویختم \nهر روز در آینه به این سکوت خیره می‌شدم\nسپس روز را آغاز می‌کردم \nمی‌خواستم زیر پای تو را پس از صبحانه \nاز آفتاب فرش کنم \nدندان‌های تو ارج و قرب فراوان داشت \nکه نان بیات شده‌ی خانه‌ی مرا \nگاز زدی \nما \nمن و تو \nچگونه به صدای پرندگان رسیدیم \nکه کنار پنجره از سرما جان باختند \nپرندگان بی‌آشیانه را همیشه دوست داشتی \nاما دیگر عمر آنان تکرار نمی‌شد \nهم‌چنان که عمر من و تو هم \nدیگر تکرار نمی‌شد", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "خواستم که شب را روشن کنم", "link": "https://echolalia.ir/light-up-the-night/", "poem": "از تو کبریتی خواستم که شب را روشن کنم \nتا پله‌ها و تو را گم نکنم \nکبریت را که افروختم ، آغاز پیری بود \nگفتم دستان‌ات را به من بسپار \nکه زمان کهنه شود \nو بایستد \nدستان‌ات را به من سپردی \nزمان کهنه شد و مُرد", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "پاییزِ پشت پنجره", "link": "https://echolalia.ir/autumn-behind-the-window/", "poem": "تا همه‌ی ما در پاییز \nدر گل‌های داوودی غرق نشدیم \nتند پارو بزن \nدرد می‌آید و می‌رود \nاما \nپاییز پشت پنجره \nاستوار ایستاده است \nتند پارو بزن \nتا عمر به پایان نرسیده است \nبه خانه برویم، سرد است \nچراغ راهرو را روشن گذاشته‌ام \nکسانی دیر آمدند چراغ را خاموش کردند \nکاش دزد بودند \nحالا که شب می‌شود \nبه یاد تو هستم\nکاش \nخداحافظی نمی‌کردی و می‌رفتی \nمن عمری خداحافظی تو را \nبه یاد داشتم \nپاییز پشت پنجره \nاستوار ایستاده است \nمرا نظاره می‌کند \nکه چرا من \nهنوز جهان را ترک نکرده‌ام \nمن که قلب فرسوده دارم \nمن که باید با قلب فرسوده \nکم‌کم تو را فراموش کنم.", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "بعد از ظهر‌های جمعه", "link": "https://echolalia.ir/friday-afternoons/", "poem": "انبوهی از این بعد از ظهرهای جمعه را \nبه یاد دارم که در غروب آنها \nدر خیابان \nاز تنهایی گریستیم\nما نه آواره بودیم، نه غریب \nاما این بعد از ظهرهای جمعه\nپایان و تمامی نداشت\nمی‌گفتند از کودکی به ما \nکه زمان باز نمی‌گردد \nاما نمی‌دانم چرا \nاین بعد از ظهرهای جمعه باز می‌گشتند", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "تمام دست تو روز است", "link": "https://echolalia.ir/your-hand-is-the-day/", "poem": "تمام دست تو روز است\nو چهره‌ات گرما\nنه سکوت دعوت می‌کند\nو نه دیر است\nدیگر باید حضور داشت\nدر روز\nدر خبر\nدر رگ\nو در مرگ…\nاز عشق\nاگر به زبان آمدیم فصلی را باید\nبرای خود صدا کنیم\nتصنیف‌ها را بخوانیم\nکه دیگر زخم‌هامان بوی بهار گرفت.\nبمان:\nکه برگ خانه‌ام را به خواب داده‌ای\nفندق بهارم را به باد\nو رنگ چشمانم را به آب.\nتفنگی که اکنون تفنگ نیست،\nو گلوله‌یی که در قصه‌ها\nعتیقه شده است\nروبروی کبوتران\nتشنگی پرندگان را دارد.\nاز مجموعه« من فقط سفیدی اسب را گریستم »", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "مرا نکاوید", "link": "https://echolalia.ir/do-not-search-me/", "poem": "مرا نکاوید\nمرا بکارید\nمن اکنون بذری درستکار گشته‌ام\nمرا بر الوارهای نور ببندید\nاز انگشتانم برای کودکان مداد رنگی بسازید\nگوش‌هایم را بگذارید \nتا در میان گلبرگ‌های صدا پاسداری کنند\nچشمانم را گل‌میخ کنید\nو بر هر دیواری \nکه در انتظار یادگاری کودکی‌ست بیاویزید\nدر سینه‌ام بذر مهر بپاشید\nتا کودکان خسته از الفبا\nدر مرغزارهایم بازی کنند.\nمرا نکاوید\n واژه بودم\n زنجیر کلمات گشتم\n سخنی نوشتم که دیگران\n با آرامش بخوانند\n من اکنون بذری درستکار گشته‌ام\n مرا بکارید\n در زمینی استوار جایم دهید\n نه در جنگلی که زیر سایه‌ی درختان معیوب باشم\n جای من در کنار پنجره‌هاست.", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "حقیقت دارد تو را دوست دارم", "link": "https://echolalia.ir/%d8%ad%d9%82%db%8c%d9%82%d8%aa-%d8%af%d8%a7%d8%b1%d8%af-%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b1%d9%85/", "poem": "حقیقت دارد\nتو را دوست دارم\nدر این باران\nمی‌خواستم تو\nدر انتهای خیابان نشسته\nباشی\nمن عبور کنم\nسلام کنم\nلبخند تو را در باران\nمی‌خواستم\nمی‌خواهم\nتمام لغاتی را که می دانم برای تو\nبه دریا بریزم\nدوباره متولد شوم\nدنیا را ببینم\nرنگ کاج را ندانم\nنامم را فراموش کنم\nدوباره در آینه نگاه کنم\nندانم پیراهن دارم\nکلمات دیروز را\nامروز نگویم\nخانه را برای تو آماده کنم\nبرای تو یک چمدان بخرم\nتو معنی سفر را از من بپرسی\nلغات تازه را از دریا صید کنم\nلغات را شستشو دهم\nآنقدر بمیرم\nتا زنده شوم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "در کمین اندوه هستم", "link": "https://echolalia.ir/%d8%af%d8%b1-%d9%83%d9%85%db%8c%d9%86-%d8%a7%d9%86%d8%af%d9%88%d9%87-%d9%87%d8%b3%d8%aa%d9%85/", "poem": "در کمین اندوه هستم\nبانو\nمرا دریاب\nبه خانه ببر\nگلی را فراموش کرده ام\nکه بر چهره اممی تابید\nزخم های من دهان گشوده اند\nهمه ی روزگار پر.ازم\nاندوه بود\nبانو مرا\nقطره قطره دریاب\nدر این خانه\nجای سخن نیست\nزبا بستم\nعمری گذشت\nمرا از این خانه\nبه باغ ببر\nسرنوشت من\nبه بدگمانی\nبه خوناب دل\nخاموشی لب\nاشک های من بسته\nبر صورت من است\nهیچکس یورش دل را\nدر خانه ندید\nبانو\nمن به خانه آمدم\nو دیدم\nکه عشق چگونه\nفرو می ریزد\nو قلب در اوج\nرها می شود\nو بر کف باغچه می ریزد\nبانو مرا دریاب\nما شب چراغ نبودیم\nما در شب باختیم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "از پشت شیشه های مه آلود", "link": "https://echolalia.ir/%d8%a7%d8%b2-%d9%be%d8%b4%d8%aa-%d8%b4%db%8c%d8%b4%d9%87-%d9%87%d8%a7%db%8c-%d9%85%d9%87-%d8%a2%d9%84%d9%88%d8%af/", "poem": "از پشت شیشه های مه آلود با من حرف می زدی\nصورتت را نمی دیدم\nبه شیشه های مه آلود نگاه کردم\nبخار شیشه ها آب شده بود\nشفاف بودند ، اما تو نبودی\nصدای تو را از دور می شنیدم\nتو در باران راه می رفتی\nتو تنها در باران زیر یک چتر به انتهای خیابان رفتی\nاز یک پنجره در باران صدای ویلن سل شنیده می شد\nسرد بود\nبه خانه آمدم\nپشت پنجره تا صبح باران می بارید", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "چهره‌ام را در آینه دفن می‌کنم", "link": "https://echolalia.ir/%da%86%d9%87%d8%b1%d9%87%e2%80%8c%d8%a7%d9%85-%d8%b1%d8%a7-%d8%af%d8%b1-%d8%a2%db%8c%d9%86%d9%87-%d8%af%d9%81%d9%86-%d9%85%db%8c%e2%80%8c%da%a9%d9%86%d9%85/", "poem": "عاشقان به طعنه\nروز جمعه را صدا می‌کنند\nصدای عاشقان را می‌شنوم\nدر انتهای کوچه‌ی بن‌بست\nبه عاشقان می‌رسم\nمهمانان در هنگام خداحافظی\nمی گویند : عاشقان در یک غروب آدینه\nبه خواب رفتند\nهنوز کسی آن ها را\nبیدار نکرده است\nچهره‌ام را در آینه دفن می‌کنم\nامروز جمعه است", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "طمع لبان تو", "link": "https://echolalia.ir/%d8%b7%d9%85%d8%b9-%d9%84%d8%a8%d8%a7%d9%86-%d8%aa%d9%88/", "poem": "از هر لیوانی که آب نوشیدم\nطعم لبان تو و پاییزی\nکه تو در آن به جا ماندی به یادم بود\nفراموشی پس از فراموشی\nاما\nچرا طعم لبان تو و پاییزی که تو در آن\nگم شدی در خانه مانده بود\nما سرانجام توانستیم\nپاییز را از تقویم جدا کنیم\nاما\nطعم لبان تو بر همه ی لیوان ها و بشقاب ها\nحک شده بود\nلیوان ها و بشقاب ها را از خانه بیرون بردم\nکنار گندم ها دفن کردم\nزود به خانه آمدم\nتو در آستانه در ایستاده بودی\nتو در محاصره ی لیوان ها و بشقاب ها مانده بودی\nگیسوان تو سفید\nاما لبان تو هنوز جوان بود.", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "بوسیدمش", "link": "https://echolalia.ir/%d8%a8%d9%88%d8%b3%db%8c%d8%af%d9%85%d8%b4/", "poem": "بوسیدمش\nدیگر هراس نداشتم\nجهان پایان یابد\nمن از جهان سهمم را گرفته بودم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "چنان چشمانش به چشمان من شباهت داشت", "link": "https://echolalia.ir/%da%86%d9%86%d8%a7%d9%86-%da%86%d8%b4%d9%85%d8%a7%d9%86%d8%b4-%d8%a8%d9%87-%da%86%d8%b4%d9%85%d8%a7%d9%86-%d9%85%d9%86-%d8%b4%d8%a8%d8%a7%d9%87%d8%aa-%d8%af%d8%a7%d8%b4%d8%aa/", "poem": "چنان چشمانش\nبه چشمان من شباهت داشت\nکه ما در آینه یکدیگر را\nگم می‌کردیم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "یک بار دیگر برای همیشه نامت را به ما بگو", "link": "https://echolalia.ir/%db%8c%da%a9-%d8%a8%d8%a7%d8%b1-%d8%af%db%8c%da%af%d8%b1-%d8%a8%d8%b1%d8%a7%db%8c-%d9%87%d9%85%db%8c%d8%b4%d9%87-%d9%86%d8%a7%d9%85%d8%aa-%d8%b1%d8%a7-%d8%a8%d9%87-%d9%85%d8%a7-%d8%a8%da%af%d9%88/", "poem": "یک بار دیگر برای همیشه نامت را به ما بگو\nبگو هنوز باران می بارد\nو تو هنوز راه رفتن در باران را دوست داری", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "آماده بودم در صبح", "link": "https://echolalia.ir/%d8%a2%d9%85%d8%a7%d8%af%d9%87-%d8%a8%d9%88%d8%af%d9%85-%d8%af%d8%b1-%d8%b5%d8%a8%d8%ad/", "poem": "آماده بودم\nدر صبح\nبرای ریختن باران در لیوان\nگریه کنم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "از حدس و گمان‌های تو ویران نمی‌شوم", "link": "https://echolalia.ir/%d8%a7%d8%b2-%d8%ad%d8%af%d8%b3-%d9%88-%da%af%d9%85%d8%a7%d9%86%e2%80%8c%d9%87%d8%a7%db%8c-%d8%aa%d9%88-%d9%88%db%8c%d8%b1%d8%a7%d9%86-%d9%86%d9%85%db%8c%e2%80%8c%d8%b4%d9%88%d9%85/", "poem": "از حدس و گمان‌های تو ویران نمی‌شوم\nمرا نام تو کفایت می‌کند\nتا در سرما و بوران\nزمان و هفته را نفی کنم\nمرا\nکه می‌دانی\nنه قایق است، نه پارو\nبر تو خجسته باشد\nگیلاس‌هایی را\nکه بر گیسوان آویخته‌ای\nتو صبر داری\nتا خواب من پایان پذیرد\nتا به دیدار من آیی", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "من بسیار گریسته‌ام", "link": "https://echolalia.ir/%d9%85%d9%86-%d8%a8%d8%b3%db%8c%d8%a7%d8%b1-%da%af%d8%b1%db%8c%d8%b3%d8%aa%d9%87%e2%80%8c%d8%a7%d9%85/", "poem": "من بسیار گریسته‌ام \nهنگام که آسمان ابر است \nمرا نیت آن است \nکه از خانه بدون چتر بیرون باشم.\nمن بسیار زیسته‌ام \nاما اکنون مراد من است \nکه از این پنجره برای باری \nجهان را آغشته به شکوفه‌های گیلاس بی‌هراس \nبی‌محابا \nببینم \nاین خواب‌ها که در این اتاق آشفته است \nمدام مرا با شتاب از خانه بیرون می‌برد \nبندرت از پنجره کوچه را نگاه می‌کنم \nکه ولگردان یک دیگر را \nپند می‌دهند که امروز برای \nماندن در کوچه کافی است.\nگل‌های آفتابگردان را به خانه آورده‌ایم\nاما در لیوان جای نمی‌گیرند\nاز این پس\nاز امروز\nباید مدام آب لیوان را عوض کنیم.\nبسیار زیسته‌ام\nاما اکنون مراد من است\nکه در خیابان‌های آسفالت\nاسبان سفید را ببینم\nکه بسوی ماه فروردین می‌روند\nدیگر دیر است\nخوب این بود\nکه رویای من در این سن سامان گیرد\nبسیار آموخته بودم:\nاز تخت بیمارستان\nاز ملافه‌های همیشه سفید.\nدر این ایوان\nکه اکنون ایستاده‌ام\nسال تحویل می‌شود\nبا این فاصله‌ی خانه‌ی من تا بیمارستان\nبا همه‌ی کوچه‌ها و درختان و آواز پرندگان\nبر شاخه‌ها\nهنوز بوی دوای بی‌هوشی از بیمارستان\nبه دماغم می‌رسد.\nدر این ایوان\nکه اکنون ایستاده‌ام\nسال تحویل می‌شود\nدر آن غروب ماه اسفند\nاز همه‌ی یاران شاعرم\nدر این ایوان یاد کرده‌ام\nمادرم در این ایوان\nدر روزی بارانی\nسفره را پهن کرده بود\nبرای فهرست عمر من\nناتمام گریه کرده بود\nهمه‌ی عمر در پی فرصتی بود\nکه برای من در این ایوان\nاز یک صبح تا یک شب\nگریه کند.\nشفای من\nسال‌های پیش در یک غروب پاییزی\nدر خیابانی که سرانجام دانستم انتها ندارد،گم شد\nمادرم در ایوان\nوقوع خوشبختی را برای ما دو تن\nمن و مادرم\nحدس زده بود\nپاییز آمیخته به سایه و روشن ابر\nبه خانه‌ی ما سقوط کرد\nاز هفته‌ی پیش\nصدای برگ‌ها را شنیده بودیم\nآمیخته به ابر بودم\nزبانم لکنت داشت\nقدر و منزلت اندوه را می‌دانستم\nپس\nهنگامی که گریه هم بر من عارض شد\nقدر گریه را هم دانستم\nهمسایه‌ها\nبه من گفتند: اندوه به تو لطف داشته‌ است\nکه در ماه اسفند به سراغ تو آمده است\nمادرم\nدر نخستین روز ماه اسفند وفات یافت\nهیچ روزی از اسفندهای عمر\nبرای من آن‌قدر عتیقه نبود\nمادرم گریسته بود\nمادرم از درد رها شده بود\nدر کوچه‌های ژرف او را تشیع کردیم\nآن‌گاه\nاز آسمان بر سر ما هزاران پرنده نازل شد\nپرندگان زنبق‌های ارزانی بودند\nکه از هول و وحشت ما از مرگ\nگاه تا غروب آفتاب در کوچه می‌ماندند.\nبسیار زیسته‌ام\nتمام شب برادرم بال گسترد\nامید پرواز داشت\nنمی‌خواست بیاد آورد\nکه انسان است و بال ندارد\nپس\nترسان\nاز بام به کوچه رفت\nما دیگر برادرم را ندیدیم\nهم‌چنان که دیگر مادرم را هم ندیدیم\nدیگر از فراز بام از صبح تا شام\nمهاجران را می‌دیدیم\nکه عکس‌های جوانی را می‌سوختند\nتا از سرما به خوابی ابدی فرو نروند.\nعصرها\nما گاهی صدای سوت قطار را می‌شنیدیم\nگاهی از زنبق‌های پژمرده یاد می‌کردیم\nکه پرنده شدند\nو سپس پژمرده شدند\nگاهی زنانی را می‌دیدیم\nکه از دفن شوهران بازگشته بودند\nآنها را زنان دیگر\nمحاصره می‌کردند و از آنها مدام\nمی‌پرسیدند که شوهران در هنگام\nمرگ چه پرنده‌ای را صدا می‌کردند.\nعزیز دل\nپس بگذار ما گلدان‌ها را آب بدهیم.\nبا دیدگان آمیخته به اشک\nبرای هواخوری به کوچه‌ها برویم\nاتاق‌ها را دوباره رنگ سفید بزنیم.\nعزیز من حوصله کن\nشاید معجزه‌ای رخ دهد\nاتاق‌ها خود به خود سفید شوند.\nنازنین من می‌دانی که من و تو\nبسیار فقیر هستیم.\nهراسان و تنها\nاز این کوچه به آن خیابان می‌رویم.\nاین وصیت نیست\nلبخند را دوست دارم\nمن بسیار گریسته‌ام\nسرانجام\nبوته‌های اطلسی گل می‌دهد.\nاز مجموعه‌ی « ویرانه‌های دل را به باد می‌سپارم »", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "شهری فریاد می زند", "link": "https://echolalia.ir/%d8%b4%d9%87%d8%b1%db%8c-%d9%81%d8%b1%d9%8a%d8%a7%d8%af-%d9%85%db%8c-%d8%b2%d9%86%d8%af/", "poem": "شهری فریاد می‌زند:\nآری\nکبوتری تنها\nبه کنار برج کهنه می‌رسد\nمی‌گوید:\nنه.\nبهار، از تنهایی، زبانی دیگر دارد\nگل ساعت\nمرگ روزها و اطلسی ها را\nمی‌گوید\nاین آواز را چگونه به شهر رسانیم؟\nکه آواز\nدر پشت دروازه‌های گمان\nخواهد مرد\nتو با خواب به شهر درآ\nتا آواز در چشمانت مخفی باشد.\nما که از دیروز گرم اتاق‌های استوایی آمده‌ایم\nقرارمان\nدر آوازهای صبح است.", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "نشانی خانه خویش را گم کرده‌ایم", "link": "https://echolalia.ir/%d9%86%d8%b4%d8%a7%d9%86%db%8c-%d8%ae%d8%a7%d9%86%d9%87-%d8%ae%d9%88%db%8c%d8%b4-%d8%b1%d8%a7-%da%af%d9%85-%d9%83%d8%b1%d8%af%d9%87%e2%80%8c%d8%a7%db%8c%d9%85/", "poem": "نشانی خانه خویش را گم کرده‌ایم\nلطف بنفشه را می‌دانیم\nاما دیگر بنفشه را هم نگاه نمی‌کنیم\nما نمی‌دانیم\nشاید در کنار بنفشه\nدشنه‌ای را به خاک سپرده باشند\nباید گریست\nباید خاموش و تار\nبه پایان هفته خیره شد\nشاید باران\nما\nمن و تو\nچتر را در یک روز بارانی\nدر یک مغازه که به تماشای\nگلهای مصنوعی\nرفته بودیم\nگم کردیم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "گاهی برای ادامه‌ی روزهای تو", "link": "https://echolalia.ir/sometimes-to-continue-your-days/", "poem": "به تو گفته بودیم:\nگاهی برای ادامه‌ی روزهای تو\nسکوت کردیم\nهر جا باران بارید\nما در کنارت ایستاده‌ایم\nو برای مرگ و تاریکی که به دنبال تو بودند\nگلی پرتاب کردیم\nکه تو را از یاد ببرند\nبه تو گفته بودیم:\nدرختان در تنهایی می‌رویند\nو در باد نابود می‌شوند\nاکنون پیری ما را احاطه کرده است\nو مرگ آماده است هر لحظه ما را تصرف کند.\nیک بار دیگر برای همیشه نامت را به ما بگو\nبگو هنوز باران می‌بارد\nو تو هنوز راه رفتن در باران را\nدوست داری", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "من در همین جا ساکن هستم", "link": "https://echolalia.ir/im-staying-here/", "poem": "مرا پیش نرانید\nمن در همین جا ساکن هستم\nراضی هستم\nدهشت از شب ندارم\nپا را از خانه بیرون نمی گذارم\nحدس هیچ خوشبختی ندارم\nهمه ی آنانی که بر جنازه ی تو\nگریه می کردند\nاکنون در این جهان نیستند\nهمه ی آنانی که به چمدان هایشان\nدر ایستگاه قطار\nتکیه داده بودند\nاکنون در این جهان\n نیستند\nما هستیم\nبا کوله باری از درد و رویای دفن شده\nدر ما\nدر زیر درختان قدم\nمی زنیم\nکه خورشید را\nدر برگ ها مخفی کنیم\nمرا پیش نرانید\n من در همین جا ساکن\nهستم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "اما لبان تو هنوز جوان بود", "link": "https://echolalia.ir/but-your-lips-were-still-young/", "poem": "از هر لیوانی که آب نوشیدم\nطعم لبان تو و پاییزی\nکه تو در آن به جا ماندی به یادم بود\nفراموشی پس از فراموشی\nاما\nچرا طعم لبان تو و پاییزی که تو در آن\nگم شدی در خانه مانده بود\nما سرانجام توانستیم\nپاییز را از تقویم جدا کنیم\nاما\nطعم لبان تو بر همه ی لیوان ها و بشقاب ها\nحک شده بود\nلیوان ها و بشقاب ها را از خانه بیرون بردم\nکنار گندم ها دفن کردم\nزود به خانه آمدم\nتو در آستانه در ایستاده بودی\nتو در محاصره ی لیوان ها و بشقاب ها مانده بودی\nگیسوان تو سفید\nاما لبان تو هنوز جوان بود", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "ساده دلی بود", "link": "https://echolalia.ir/%d8%b3%d8%a7%d8%af%d9%87-%d8%af%d9%84%db%8c-%d8%a8%d9%88%d8%af/", "poem": "من چگونه توانستم\nعطر گل را از گل سرخ\nجدا بدانم\nو همراه گل سرخ\nعطر گل سرخ را\nفراموش کنم\nاین اتفاقات بود\nکه می خواست\nعمر را بی حاصل جلوه\nدهد\nچنان از حافظه ی ما\nبر کف خیابان مروارید\nمی ریخت\nکه من متعجب\nمی خواستم\nآبشار را\nبه نقطه ی اولش\nکه شاید برف های کوه\nبود\nببرم\nساده دلی بود\nاما\nمی دانستم\nبه من امید می دهد\nاندکی پس از آفتاب غروب\nعروسان بر کف خیابان\nرها\nبه دنبال مرواریدها بودند\nخونسرد و خاموش\nاز عابران\nاحوال مرواریدها را\nمی پرسیدند\nدر آن غروب\nهیچ چیز تعجب نداشت\nنه اسبی که از گله ی اسبان\nرها شده بود\nو به دنبال سیب سرخی\nمدام می دوید\nیا از چشمه ی زیر درختان\nافرا\nشیر فوران می کرد\nلحظه ای خواستیم\nحدس و گمان را\nدرباره ی آینده\nادامه دهیم\nکه باران آمد\nو ذهن همه ی ما شسته\nشد\nباران تا صبح جمعه\nادامه داشت\nکتاب: میوه ها طعم تکراری دارند", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "من تمام پله‌ها را آبی رفتم", "link": "https://echolalia.ir/i-went-all-the-stairs-blue/", "poem": "من تمام پله‌ها را آبی رفتم \nآسمان خانه‌ی ما \nآسمان خانه‌ی همسایه نبود \nمن تمام پله‌ها را که به عمق گندم می‌رفت \nگرسنه رفتم \nمن به دنبال سفیدی اسب \nدر تمام گندمزار فقط یک جاده را می‌دیدم \nکه پدرم با موهای سفید از آن می‌گذشت. \nمن تمام گندمزارها را تنها آمده بودم \nپدرم را دیده بودم \nگندم را دیده بودم \nو هنوز نمی‌توانستم بگویم: اسب من \nمن فقط سفیدی اسب را گریستم \nاسب مرا درو کردند", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "زیباترین قول تو این است", "link": "https://echolalia.ir/%d8%b2%db%8c%d8%a8%d8%a7%d8%aa%d8%b1%db%8c%d9%86-%d9%82%d9%88%d9%84-%d8%aa%d9%88-%d8%a7%db%8c%d9%86-%d8%a7%d8%b3%d8%aa/", "poem": "زیباترین قول تو این است\nکه هرگز باز نخواهی آمد.\nزاده‌ی قول تو هستم\nدر غبار\n پس می‌دانم\nکه رنج در خانه است\nدر انتهای پله‌ها خانه دارد\nتنها انزوای من است\nکه در باران مرا شکر می‌کند\nکه تا صبح فردا\nزنده هستم\nچرا\nتمام هفته را با پاروی شکسته\nدر خانه ماندم\nخانه کوچک بود\nدر خلوتی خانه\nاز میان همه‌ی عادت‌ها\nو سوگندها\nفقط ترا صدا کردم.\nزیباترین قول تو این است\nکه هرگز باز نخواهی آمد", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "دیگر اجازه ورود نمی خواست", "link": "https://echolalia.ir/%d8%af%db%8c%da%af%d8%b1-%d8%a7%d8%ac%d8%a7%d8%b2%d9%87-%d9%88%d8%b1%d9%88%d8%af-%d9%86%d9%85%db%8c-%d8%ae%d9%88%d8%a7%d8%b3%d8%aa/", "poem": "دیگر اجازه ورود نمی خواست\nآرام و مستقیم وارد اتاق شد\nبه کسی سلام نکرد\nآرام روی صندلی\nنشست\nکسی هم از میوه هایی که در اتاق بود\nتعارفش نکرد\nبا یک مداد پاک کن\nکه همراه داشت\nمی خواست\nهمه چیز جهان را پاک کند\nحتی اتاق را\nحتی ساکنان اتاق را\nبه سوی چراغ سقفی\nکه روشن بود\nرفت\nکه چراغ سقفی را\nبا مداد پاک کن پاک کند\nمردمانی که در اتاق بودند\nو سوگوار بودند\nمانع اش شدند\nاز اتاق بیرون رفت\nدرخت های\nخانه سوگواران را\nبا مداد پاک کن پاک کرد\nکسی در حیاط خانه سوگواران نبود\nکه مانع اش شود\nبه کوچه رفت کوچه را با مداد پاک کن\nپاک نکرد\nباید از کوچه به خیابان\nمیرسید\nاما\nدر خیابان\nتمام اتوبوسها را\nبا مداد پاک کن\nپاک کرد", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "پلک می زدم باغ در آتش می سوخت", "link": "https://echolalia.ir/%d9%be%d9%84%d9%83-%d9%85%d9%8a-%d8%b2%d8%af%d9%85-%d8%a8%d8%a7%d8%ba-%d8%af%d8%b1-%d8%a2%d8%aa%d8%b4-%d9%85%d9%8a-%d8%b3%d9%88%d8%ae%d8%aa/", "poem": "پلک می زدم\nباغ در آتش می سوخت\nمرگ من\nبرای ادامه ی باغ کافی نبود\nپس من آواز خواندم\nسکوت کردم\nمن و گندم آموخته بودیم\nکه در فقر سکوت کنیم\nرو به روی من سه شمع افروختند\nمن نمی توانستم\nدر حریق باغ و مرگ گندم\nاین سه شمع را جواب گویم\nما در این کوچه\nبا این سه شمع عمر باخته بودیم\nمی گفتند:\nدر انتهای باغ در کنار حریق\nسه جغد ما را نظاره می کنند\nسه شمع را خاموش کردیم\nجغدها پرواز کردند\nهندوانه در بشقاب بود\nاحمدرضا احمدی\nاز مجموعه: لیوان شکسته\nانتشارات فصل پنجم", "poet_nationality": "ایرانی", "poet_name": "احمدرضا احمدی", "poet_link": "https://echolalia.ir/category/sher/iranian-poets/ahmadreza-ahmadi/"}
{"title": "آن روزها", "link": "https://echolalia.ir/%d8%a2%d9%86-%d8%b1%d9%88%d8%b2%d9%87%d8%a7/", "poem": "آن روزها\nمادر\nدر یک تشت پرآب\nبا کمی صابون و\nچند تکه لباس\nخورشید را می شست\nآن روزها\nهمه ی لباسهای من\nبوی آفتاب می داد", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "باران که بگیرد می رویم", "link": "https://echolalia.ir/%d8%a8%d8%a7%d8%b1%d8%a7%d9%86-%da%a9%d9%87-%d8%a8%da%af%db%8c%d8%b1%d8%af-%d9%85%db%8c-%d8%b1%d9%88%db%8c%d9%85/", "poem": "شب ها\nمثل دیوانه ای در شهرم\nو روزها\nمثل اندیشمندی در تیمارستان\nو یادم نیست\nاین سطرها را\nشب نوشته ام\nیا روز\nدر همین شعر\nو لابه لای همین سطرها\nزنی پنهان است\nکه شعرهای نانوشته ام را\nدر کف دستش نوشته است\nو با مشت های بسته\nبا من\nگل یا پوچ بازی می کند\nنمی رویم ؟\nکمی صبر کن\nباران بگیرد\nمی رویم", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "بوی دست‌هایش", "link": "https://echolalia.ir/%d8%a8%d9%88%db%8c-%d8%af%d8%b3%d8%aa%e2%80%8c%d9%87%d8%a7%d9%8a%d8%b4/", "poem": "تا روزی که بود\nدست‌هایش بوی گل سرخ می‌داد\nاز روزی که رفت\nگل‌های سرخ\nبوی دست‌های او را می‌دهند", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "با آمدن ات فریب ام دادی", "link": "https://echolalia.ir/%d8%a8%d8%a7-%d8%a2%d9%85%d8%af%d9%86-%d8%a7%d8%aa-%d9%81%d8%b1%db%8c%d8%a8-%d8%a7%d9%85-%d8%af%d8%a7%d8%af%db%8c/", "poem": "با آمدن ات فریب ام دادی\nیا با رفتن ات ؟\nکاش هرگز تو را نمی دیدم\nتا همیشه سراغ ات را\nاز فرشتگان می گرفتم\nتا تلخ ترین شعرم را هرگز\nدر گوش خدا نمی خواندم\nکاش هرگز تو را نمی دیدم\nآن وقت\nنه بغضی در گلویم بود\nنه دل شدگی\nو نه مشتی شعر", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "رد پاهایت بر دریا", "link": "https://echolalia.ir/%d8%b1%d8%af-%d9%be%d8%a7%d9%87%d8%a7%d9%8a%d8%aa-%d8%a8%d8%b1-%d8%af%d8%b1%d9%8a%d8%a7/", "poem": "چشم هایم را می بستم و\nمی شمردم تا صد\nبرو\nقایم شو\nتو را از رد پاهایت بر ساحل\nو از مسیر نگاه لاک پشت ها\nپیدا می کردم\nچشم هایم را می بندم و\nمی شمارم تا صد\nبرو\nقایم شو\nتو را از رد پاهایت بر دریا\nو از مسیر نگاه دُرناها\nپیدا خواهم کرد", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "ناگهان تو را به یادم آورد", "link": "https://echolalia.ir/%d9%86%d8%a7%da%af%d9%87%d8%a7%d9%86-%d8%aa%d9%88-%d8%b1%d8%a7-%d8%a8%d9%87-%d9%8a%d8%a7%d8%af%d9%85-%d8%a2%d9%88%d8%b1%d8%af/", "poem": "دیروز در خیابان\nزنی که چشمانش هیچ شباهتی به چشمان تو نداشت\nلبخند زد به من\nآهسته نزدیک شد\nو با صدایی که هیچ شباهتی به صدای تو نداشت\nصمیمانه پرسید :\nما یک دیگر را کجا دیده‌ایم ؟\nدر آن قصه‌ی ناتمام نبود ؟\nنمی‌دانم ؛ چرا آن زن\nناگهان تو را به یادم آورد\nو گفتم : چرا\nدر آن قصه بود", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "هر دو گم شدیم", "link": "https://echolalia.ir/%d9%87%d8%b1-%d8%af%d9%88-%da%af%d9%85-%d8%b4%d8%af%d9%8a%d9%85/", "poem": "از همان آغاز\nراه ما کمی از هم جدا بود\nتو مثل یک شاعر\nعاشق بودی\nو من مثل یک عاشق\nشعر می سرودم\nهر دو گم شدیم\nمن در پایان یک رویا\nتو در یک شعر بی پایان", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "او همیشه خیس بود", "link": "https://echolalia.ir/%d8%a7%d9%88-%d9%87%d9%85%db%8c%d8%b4%d9%87-%d8%ae%db%8c%d8%b3-%d8%a8%d9%88%d8%af/", "poem": "هرگز به دستش ساعت نمی‌بست\nروزی از او پرسیدم\nپس چگونه است سر ساعت به وعده می‌آیی؟\nگفت: ساعت را از خورشید می‌پرسم\nپرسیدم: روزهای بارانی چه‌طور؟\nگفت: روزهای بارانی\nهمه ساعت‌ها ساعت عشق است\nراست می‌گفت\nیادم آمد که روزهای بارانی\nاو همیشه خیس بود", "poet_nationality": "ایرانی", "poet_name": "واهه آرمن", "poet_link": "https://echolalia.ir/category/sher/iranian-poets/vahe-armen/"}
{"title": "این زوج در انتظار بی‌قرارشان", "link": "https://echolalia.ir/%d8%a7%db%8c%d9%86-%d8%b2%d9%88%d8%ac-%d8%af%d8%b1-%d8%a7%d9%86%d8%aa%d8%b8%d8%a7%d8%b1-%d8%a8%db%8c%e2%80%8c%d9%82%d8%b1%d8%a7%d8%b1%d8%b4%d8%a7%d9%86/", "poem": "چراغ را خاموش می کنند\nو حباب سپیدش لحظه ای سوسو می‌زند\nپیش ازآنکه چون قرصی در لیوان ِ تاریکی حل شود\nبعد پرواز می‌کنند\nدیوارهای هتل به تاریکی ِآسمان پرتاب می‌شوند .\nجزرو مد عشق فرونشسته و می‌خوابند\nاما پنهان‌ترین فکرهایشان همدیگر را می‌یابند\nمثل دو رنگ که روی برگی خیس\nدرنقاشی کودک دبستانی\nبه هم می‌رسند و با هم یکی می‌شوند.\nتاریک و ساکت است\nاما شهر با پنجره‌های خاموش\nشبانه نزدیک‌ترشده\nخانه‌ها نزدیک‌ترشده\nانبوه مردم  نزدیک‌تر آمده‌اند\nدر انتظار بی‌قرارشان\nبا چهره‌هایی که چیزی نمی‌گویند.\nنشر دیگر", "poet_nationality": "سوئد", "poet_name": "توماس ترانسترومر", "poet_link": "https://echolalia.ir/category/sher/sweden-poets/tomas-transtromer/"}
{"title": "او که باصدای ترانه‌ای بر بام بیدار شد", "link": "https://echolalia.ir/%d8%a7%d9%88-%da%a9%d9%87-%d8%a8%d8%a7%d8%b5%d8%af%d8%a7%db%8c-%d8%aa%d8%b1%d8%a7%d9%86%d9%87%e2%80%8c%d8%a7%db%8c-%d8%a8%d8%b1-%d8%a8%d8%a7%d9%85-%d8%a8%db%8c%d8%af%d8%a7%d8%b1-%d8%b4%d8%af/", "poem": "صبح، باران ماه مه. شهرهنوز آرام است\nچونان کلبه‌ای کوهستانی. آرام‌اند خیابان‌ها\nو نیلگون می‌غرد درآسمان موتورهواپیما –\nپنجره بازاست.\nبرملا می‌شود این رویا همین‌جا\nکه این خفته درازکشیده\nآنگاه تکان می‌خورد\nابزارهوشیاری‌اش را می‌جوید\nگویی در فضا.\n \n \nنشر دیگر", "poet_nationality": "سوئد", "poet_name": "توماس ترانسترومر", "poet_link": "https://echolalia.ir/category/sher/sweden-poets/tomas-transtromer/"}
{"title": "رازها در راه", "link": "https://echolalia.ir/%d8%b1%d8%a7%d8%b2%d9%87%d8%a7-%d8%af%d8%b1-%d8%b1%d8%a7%d9%87/", "poem": "روشنی روز برچهره‌ای تابید که خواب بود\nرویایی پرشورتر دید\nاما بیدار نشد\nتاریکی برچهره‌ای تابید که می‌رفت\nدر میان دیگران\nدر نورهای بی‌قرار خورشید پُرتوان\nتاریک شد ناگهان، گویی از رگبار\nدراتاقی ایستاده بودم\nکه تمام لحظه‌ها را در بر داشت\nموزه‌ی پروانه‌ها\nبااین حال خورشید همچنان شدید بود که بود\nقلم‌موهای بی‌قرارش جهان را نقاشی می‌کرد.\nگاهی زندگی‌ام چشمانش‌ را در تاریکی باز می‌کرد.\nاحساسی مثل اینکه انبوه مردم در خیابان‌ها راه بروند\nدر کوری وهراس به سوی معجزه‌ای،\nدر حالی که من نامریی ایستاده باشم.\nچون کودکی که با شنیدن ضربان سنگین قلبش\nاز وحشت به خواب رود .\nطولانی، طولانی، تا صبح نورهایش را در قفل‌ها بریزد\nو در‌های تاریکی بازشوند.\nنشر دیگر", "poet_nationality": "سوئد", "poet_name": "توماس ترانسترومر", "poet_link": "https://echolalia.ir/category/sher/sweden-poets/tomas-transtromer/"}
{"title": "عصر- صبح", "link": "https://echolalia.ir/%d8%b9%d8%b5%d8%b1-%d8%b5%d8%a8%d8%ad-%d8%aa%d9%88%d9%85%d8%a7%d8%b3-%d8%aa%d8%b1%d8%a7%d9%86%d8%b3%d8%aa%d8%b1%d9%88%d9%85%d8%b1/", "poem": "دکلِ ماه پوسیده و بادبان مچاله شده\nمرغ دریایی مستانه بازبال می‌رود بر آب\nچارسوی سنگین اسکله ذغال شده\nبیشه‌ها در تاریکی خم می‌شوند\nبیرون بر پله‌ها. سپیده دم می‌کوبد و می‌کوبد بر\nدروازه‌های خارا سنگی دریا و جرقه می‌زند خورشید\nدر جوار جهان . خدایان تابستانی با نفس‌تنگی\nدر دود دریا کورمال می‌روند.\n \n \nنشر دیگر", "poet_nationality": "سوئد", "poet_name": "توماس ترانسترومر", "poet_link": "https://echolalia.ir/category/sher/sweden-poets/tomas-transtromer/"}
{"title": "طوفان", "link": "https://echolalia.ir/%d8%b7%d9%88%d9%81%d8%a7%d9%86-%d8%aa%d9%88%d9%85%d8%a7%d8%b3-%d8%aa%d8%b1%d8%a7%d9%86%d8%b3%d8%aa%d8%b1%d9%88%d9%85%d8%b1/", "poem": "این جا ناگهان مسافر با آن بلوط عظیم کهن سال\nرو به رو می شود، هم‌چون گوزنی سنگ شده\nبا شاخ‌های پهناور در برابر برج وباروی\nسبز تیره دریای سپتامبر.\nتوفان شمال. اینک زمانی است که می رسند\nخوشه های سماق های وحشی، بیدار در تاریکی\nمی توان شنید سم ضربه های صور فلکی را\nدر اوج بر فراز درخت.\n \n \nنشر دیگر", "poet_nationality": "سوئد", "poet_name": "توماس ترانسترومر", "poet_link": "https://echolalia.ir/category/sher/sweden-poets/tomas-transtromer/"}
{"title": "گاهی خوابت را می‌بینم", "link": "https://echolalia.ir/%da%af%d8%a7%d9%87%db%8c-%d8%ae%d9%88%d8%a7%d8%a8%d8%aa-%d8%b1%d8%a7-%d9%85%db%8c%e2%80%8c%d8%a8%db%8c%d9%86%d9%85/", "poem": "گاهی خوابت را می‌بینم\nبی‌صدا\nبی‌تصویر\nمثلِ ماهی در آب‌های تاریک\nکه لب می‌زند و\nمعلوم نیست\nحباب‌ها کلمه‌اند\nیا بوسه‌هایی از دل‌تنگی", "poet_nationality": "سوئد", "poet_name": "توماس ترانسترومر", "poet_link": "https://echolalia.ir/category/sher/sweden-poets/tomas-transtromer/"}
{"title": "تشر خورده", "link": "https://echolalia.ir/threatened-one/", "poem": "عشق همین است. یا پنهان خواهم شد یا خواهم گریخت. \nدیوارهای زندانش قد می کشند، همچو رویایی مخوف. \nنقاب دلفریبش عوض شده، اما مثل همیشه یگانه است. \nحال طلسم ها به چه کارم می آید: مطالعه حروف، دانشوری موهوم، کارآموزی زبانی که شمالی های سرسخت برای دریا و شمشیرشان می خواندند، صفای دوستی، سالن های کتابخانه، چیزهای معمولی، عادتها، عشق جوان مادر من، سپاه سایه مردگانم، شبی بی پایان یا طعم خواب و رویا؟ \nمن با بودن و نبودن با تو زمان را می سنجم. \nحال ظرف آب بر فراز چشمه می شکند، حال مرد از صدای پرندگان برمی خیزد، حال غیر قابل تشخیصند آنها که از پنجره نگاه می کنند، اما تاریکی صلحی به بار نیاورده است.\nعشق همین است، می دانم. تشویش و آرامش شنیدن صدایت، صبر و خاطره، وحشت زندگی از این به بعد.\nاین عشق است و اساطیرش، جادوی خرد و حقیرش.\nآن جا گوشه ای هست که توان گذشتنم نیست.\nحال دسته ای دوره ام می کنند، اراذل\n(این اتاق حقیقت ندارد. او هنوز ندیده اش)\nنام زنی که به من خیانت می کند.\nیک زن که تمام بدنم را به درد می آورد.", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "خاطرم سرشار باد", "link": "https://echolalia.ir/may-my-memory-be-full/", "poem": "خاطرم سرشار باد \nاز یاد خیابانی خاکی با دیوارهای کوتاه \nو سواری بالا بلند \nکه سپیده را از خود سرشار می‌کند \nبا شنلی ژنده و بلند \nدر یکی از روزهای ملالت‌بار \nدر روزی بی‌تاریخ.\nخاطرم سرشار باد \nاز یاد مادرم که به صبح می‌نگرد \nدر ایستگاه قطار سانتا ایرِنه \nبی خبر از آنکه قرار است \nنام خانوادگی اش بورخِس شود. \nخاطرم سرشار باد \nاز یاد جنگیدن در نبرد سِپدا \nو نظاره اسنانیسلاو دلکامپو \nآنگاه که با شادمانی دلاورانه اش \nنخستین گلوله را بر تن خویش خوشامد می گفت.\nخاطرم سرشار باد \nاز یاد پدرم که همه شب \nپیش از سفری به درون رویا \nدروازه باغی پنهان را می گشود \nو واپسین بار که آن دروازه را گشود \nچهاردهم فوریه سال ۳۸ بود.\nخاطرم سرشار باد از یاد سفاین اَنگیست \nکه از کناره دینامارکا لنگر بر می گرفتند \nبرای یافتن جزیره ای که آن زمان انگلستان نبود.\nخاطرم سرشار باد \nاز یاد آنچه داشتم و از دست دادم \nپرده‌ نقاشی زرینی از تِرنر \nبه وسعت موسیقی.\nخاطرم سرشار باد \nاز یاد آنکه نظاره گر سقراط باشم\nکه به عصر شوکران، آن زمان که مرگِ آبی \nاز نوک پاهای سرد شده اش آغاز کرده بود\nآرام به غور مسائل جادویی پرداخت \nو منطق را جایگزین اسطوره ساخت.\nخاطرم سرشار باد \nاز یاد آن زمان که به من بگویی دوستم داری \nو من شادمانه و دگرگون\nتا سپیده دم خواب در چشم نیاورم.\nاین شعر از مجموعه ایستگاه قطار سانتا ایرنه می‌باشد", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "چیستان‌ها", "link": "https://echolalia.ir/mystery/", "poem": "من که امروز این سطر‌ها را به آواز می خوانم \nفردا جسدی معمایی خواهم بود \nکه در قلمرویی جادویی و بی‌بار ساکن است \nبی پیش و پس و کی. \nعارفان چنین می‌گویند. \nمی‌گویم که باور دارم \nکه من نه سزاوار دوزخم و نه در خورد بهشت \nولی پیش‌بینی نمی‌کنم.\nقصه‌ی هر آدم چون شکل‌های آبی پروتئوس* جابه‌جا می‌شود. \nسنوشت من چه هزار توی گمراه‌کننده‌ای، چه نور خیره‌کننده‌ای \nاز شکوه و جلال خواهد شد \nهنگامی که پایان این ماجرا مرا با تجرید غریب مرگ بازنمایی کند؟ \nمی‌خواهم فراموشی ناب بلورین آن را بنوشم،\nتا برای همیشه باشم، ولی هرگز نبوده باشم.\nاز کتاب «رُز زرد» – گزینه اشعار – نشر نگاه\n*پروتئوس: در اسطوره‌های یونان، ایزد آب و دریا و مظهر هر شی یا پدیده‌ی دگرگون شونده.", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "باران", "link": "https://echolalia.ir/rain/", "poem": "اکنون که بارانی نرم و ریز در بیرون می‌بارد \nسرانجام شامگاه کاملا ناگهانی صاف می‌شود. \nدر حال باریدن با باریده. \nخود باران بی‌گمان چیزی است که در گذشته روی می‌دهد.\nهر که باریدن آن را می‌شنود، زمانی را به یاد آورده است که \nدر آن، پیچش غریب سرنوشت گلی را همراه با سرخی گیج‌کننده‌ی \nسرخش به او بازگردانده که نامش «رُز» بود.\nاین باران که کرکره‌اش را در چارچوب پنجره می‌گستراند \nباید در کناره‌های از یاد رفته‌ی شهر هم بدرخشد \nکه دیگر انگورهای سیاه بر تاک صحن پوشیده‌اش نمی‌رویند \nباران شامگاهی، صدا را به گوش من می‌رساند \nصدای گرامی پدرم را که اکنون باز می‌آید و هرگز نمرده است.\nاز کتاب «رُز زرد» – گزینه اشعار – نشر نگاه", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "پذیرای فرسایش", "link": "https://echolalia.ir/erosion/", "poem": "پذیرای فرسایش \nبه قاطعیت شکوهمند خاک، \nآهسته می‌کنیم صدایمان را \nدر عبور از ریشه‌های طویل مقابر، \nکه تلفیق روح و مرمر در آنها \nوعده‌ی شکوه مطلوب مرگ است. \nمقبره‌ها زیبایند، \nبه عریانیِ واژه‌های لاتین و تاریخ حک شده ی مرگ بر آنها، \nهمراهی مرمر و گُل \nو میدانگاه‌هایی چون حیاط‌ها سرد \nو دیروزهای بی‌شمار تاریخ \nکه خاموش و یگانه‌اند امروز. \nسهواً به مرگ می‌دانیم آن آسودگی را \nو بر این باوریم که «پایان» آرزوی ماست \nحال آن که آرزوی ما بی‌اعتنایی است و خواب.\nپر شور در دشنه‌ها و احساس‌ها \nو خفته در پیچک، \nتنها زندگی زنده است \nبه هیئت فضا و زمان، \nکه ابزار جادوی روحند، \nو آن هنگام که خاموش شود، \nخاموش می‌شود با آن \nفضا، زمان و مرگ، \nچون پژمردن تصویر در آینه \nآن هنگام که در غروب فرو می‌رود \nو نور رفته است. \nسخی سایه سارِ درختان، \nباد، پُر پرنده و بالِ موّاج، \nارواح، پراکنده در دیگر ارواح، \nمعجزه بود شاید که آنها ناگاه باز ایستادند از زیستن، \nمعجزه‌ای فراشعور، \nگرچه تکرار خیال گونه‌اش \nمی‌بارد به روزهای ما دهشت. \nاین اندیشه‌های من بود در «رِکولتا»، \nدر خاکستر خویش.", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "ماه", "link": "https://echolalia.ir/moon/", "poem": "چه تنهایی بی‌قدری در این طلا\nاین دیگر ماه هر شب نیست\nآن ماهی که «ابوالبشر» برای اول بار دید.\nقرن‌ها شب‌زنده‌داری\nآن را با اشک‌های باستانی لبریز کرده.\nنیک بنگر\nکه اکنون آینه‌ی توست.\nبرای ماریا کوداما", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "به کسی که دیگر جوان نیست", "link": "https://echolalia.ir/to-someone-who-is-no-longer-young/", "poem": "از پیش می‌توانی صحنه‌ی فاجعه‌بار را \nبا آنچه در جایگاه مقرر هست، ببینی؛ \nقداره و خاکستر مقدر شده برای دیدو* \nسکه‌ی آماده شده برای بلیساریوس* \nتو در برنز پنهان شعر شش و تدی یونانی برای جنگ \nبه دنبال که می‌گردی، \nهنگامی که این کف دست زمین در اینجا منتظر تواند \nهجوم ناگهانی خون، گور خمیازه‌کش؟ \nدر اینجا آینه‌ی جستجوناپذیری ترا می‌پاید \nکه چهره‌ی همه‌ی روزهای کوتاه شونده‌ی تو، \nو رنج تو را خواب می‌بیند و بعد از یاد می‌برد.\nآخرین تن اکنون وارد می‌شود. \nاین خانه‌ای است که شامگاه‌های کند و کوتاه تو \nو جبهه‌ی خیابانی که تو هر روز بر آن نگاه می‌اندازی \nدر آن می‌گذرد.\nاز کتاب رُز زرد – نشر نگاه\n* Dido نخستین شهبانو و بینیان‌گذار کارتاژ که ویرژیل درانه‌ئید از او باد کرده است. او برای آنکه به زناشویی اجباری با شاه موریتانی تن ندهد خود را با شمشیر کشت.\n* بلیساریوس ژنرال امپراتوری بیزانس و گشاینده‌ی بسیاری از سرزمین‌های مدیترانه‌ای روم غربی.", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "همه‌ی هستی من", "link": "https://echolalia.ir/you-are-all-of-me/", "poem": "بار دیگر لب‌هایی به یاد ماندنی، بی‌همتا چون لب‌های تو. \nمن همین شدت کورمال کننده‌ای هستم که روح باشد. \nبه خوش‌وقتی نزدیک شده‌ام و در سایه‌ی رنج ایستاده‌ام. \nاز دریا گذشته‌ام. \nسرزمین‌های بسیاری شناخته‌ام؛ یک زن و دو یا سه مرد را دیده‌ام \nدختری زیبا و مغرور را دوست داشته‌ام، با آرامشی اسپانیایی. \nکناره‌ی شهر را دیده‌ام، پراکندگی بی‌پایانی که خورشید خستگی‌ناپذیر \nبارها و بارها در آن فرو می‌رود. \nواژه‌های بسیاری پسندیده‌ام.\nسخت باور دارم که این همه چیز است \nو من دیگر نه چیز تازه‌ای خواهم دید و نه کار تازه‌ای خواهم کرد. \nباور دارم که روزها و شب‌های من، چه در تنگدستی و چه در توانگری، \nچون روزها و شب‌های خدا و همه‌ی مردم‌اند.\nاز دفتر «ماه، آن سوی راه» از کتاب گزیده اشعار خورخه لوئیس بورخس-نشر نگاه", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "گلِ سرخ بی‌پایان", "link": "https://echolalia.ir/the-unending-rose/", "poem": "پانصد سال پس از هجرت\nایران از فرازِ مناره‌هایش به پایین،\nبه تاراج نیزه‌داران بیابان‌گرد نگریست\nو عطار نیشابوری در گل سرخی خیره ماند.\nبا کلماتی بی‌صدا -چونان کسی که می‌اندیشد\nنه آنکه ذکر می‌گوید-\nخطابش داد:\n“گردی شکننده‌ات در دستان من\nو زمان، ما هر دو را خم می‌کند\nبی‌خبر\nدر این عصر\nدر این باغِ فراموش.\nبر تن ترد‌ات شبنم نشسته\nرایحه‌ی اشباعِ عطرت\nدر مسیری یکنواخت\nبر چهره‌ی سالخورده‌ی من می‌نشیند.\nاما من تو را بیش از این می شناسم\nبیشتر از آن کودکی که تو را\nیک نظر\nدر پرده‌‌های خوابی\nیا در این باغ، در پگاهی دیده باشد.\nفوران سپیدی خورشید\nیا گردافشانی طلای ماه\nیا جوشش لکه های سرخ بر لبه‌ی سخت شمشیر پیروزی را شاید سبب تو باشی .\nمن کور‌ ام و هیچ نمی‌دانم اما\nراه‌های دیگری هم هست،\nو هر چیزی بی نهایت چیز دیگر است.\nتو\nتو آهنگی\nانهاری و افلاکی\nتو\nعمارات و ملائک،\nآه گل سرخ بی‌پایان، مَحرم و بی‌کران\nکه روزی خداوند در نهایت بر چشمان مرده‌ی من آشکارش خواهد کرد.”", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "دکّان صورتی نبش خیابان", "link": "https://echolalia.ir/pink-shop-on-the-street/", "poem": "چشم‌ها از هر سو در شب فرو رفت \nو این به خشکسالی می‌ماند پیش از باران. \nاینک همه‌ی جاده‌ها نزدیک‌اند، \nحتی جاده‌ی اعجاز. \nباد، پگاهی گیج و مست را به همراه می‌آورد. \nپگاه، هراس ما از اعمالی است که می‌چرخند بر فراز سرمان. \nاین شامگاه مقدس را سراسر پیموده‌ام \nو بی‌تابی‌اش برایم به جا مانده است \nدر این خیابان؛ که می‌توانست هر خیابانی باشد. \nدر اینجا بار دیگر، آرامش گسترده‌ی دشت‌ها در افق \nو زمین بی بار، پنهان میان سیم و علف \nو دکّانی به درخشش ماه نوی شامگاه پیش. \nاین گوشه، چون خاطره‌ای آشناست \nبا آن میدان‌های فراخ و حیاطِ میعادگاهش.\nچه پرشکوه است خیابان ابدیّت، برای سوگند دادن‌ات، از آن هنگام که روزهایم \nاندک حادثه‌ای را شاهد بوده‌اند! \nنور بر هوا خط می‌کشد. \nسال‌هایی که بر من گذشته‌اند به شتاب \nدر زمین و آب فرو رفته‌اند \nو احساس من لبالب از توست، خیابان پر شکوه گلگون. \nگمان می‌کنم دیوارهای توست که آفتاب می‌زاید، \nدکّانی چنان تابناک در ژرفنای شب. \nمی‌اندیشم، و ندای اعتراف من به ضعف پیش از این شنیده می‌شود: \nمن هیچ ندیده‌ام از کوهساران، رودها و دریا، \nجز درخشش صمیمی «بوینس آیرس» \nو اینک با نور آن خیابان، خطوط هستی و مرگم را ترسیم می‌کنم. \nخیابان فراخ و طویل رنج، \nتو تنها نوایی هستی که هستی‌ام شنیده است.", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "نبرد خاموش غروب", "link": "https://echolalia.ir/sunset-silent-battle/", "poem": "نبرد خاموش غروب \nدر حومه‌های دوردست، \nجراحتی کهنه از نبردی ابدی در آسمان؛ \nپگاه‌های نزاری که به سویمان دست می‌کشند \nاز ژرفنای دوردست فضا \nچنان که از ژرفنای زمان، \nباغ‌های سیاه باران، ابوالهول یک کتاب \nکه از گشودنش بیم داشتم \nو تصاویرش هنوز می‌چرخند در رؤیاهایم، \nسرگشتگی ما و آن چه می‌تابانَد \nماهتاب بر مرمر، \nدرختانی که سر به فلک می‌سایند استوار \nچون خدایانی آرام، \nشامگاه دیدار و غروب انتظار،\n«والت ویتمن»، که نامش به تنهایی یک جهان است، \nدشنه‌ی بی باک یک امپراطور \nبر بستر خاموش یک رود، \nساکسون‌ها، اعراب و گوت‌ها \nکه مرا می‌آفرینند بی آن که بدانند، \nآیا من این‌ها و دیگران هستم \nیا رمزها و جبرهای دشواری هست \nکه از آنها هیچ نمی‌دانیم؟", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "من انسانی نگون بخت بوده‌ام", "link": "https://echolalia.ir/%d9%85%d9%86-%d8%a7%d9%86%d8%b3%d8%a7%d9%86%db%8c-%d9%86%da%af%d9%88%d9%86-%d8%a8%d8%ae%d8%aa-%d8%a8%d9%88%d8%af%d9%87%e2%80%8c%d8%a7%d9%85/", "poem": "بزرگترین گناهی را که\nیک انسان می‌تواند مرتکب شود\nمرتکب شده‌ام\nخوشبخت نبوده‌ام\nبگذار بهمن یخ زده\nبیرحم نسیان\nمرا در کام خود برد\nنابود کند، بی شفقتی\nپدر و مادرم مرا برای زیبایی\nو بازی شگفت انگیز زندگی به دنیا آوردند\nبرای زمین، آب، آتش و هوا\nمن به آنها خیانت کردم\nاز این رو که خوشبخت نبودم\nو آرزوی نخستین آنها برآورده نشد\nذهن من خود را وقف\nلجاجت متقارنی برای هنر کرده است\nکه دمیدن در حباب است\nمن بزدل بودم\nآنها شجاعت را به من آموختند\nو من آن را پس زدم\nآنچه بیش از هر چیز\nمرا دنبال می‌کند:\nمن انسانی نگون بخت بوده‌ام", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "پایان", "link": "https://echolalia.ir/%d9%be%d8%a7%d9%8a%d8%a7%d9%86-%d8%ae%d9%88%d8%b1%d8%ae%d9%87-%d9%84%d9%88%d8%a6%db%8c%d8%b3-%d8%a8%d9%88%d8%b1%d8%ae%d8%b3/", "poem": "خطی از «ورلن» است،\nکه دیگر به یادش نمی آورم.\nخیابانی است،\nکه قدم زدنش برایم ممنوع شده.\nآیینه ای است،\nکه خودم را برای آخرین بار در آن دیده ام.\nدری است،\nکه من تا آخر دنیا آن را بسته ام.\nدر میان کتاب های کتابخانه ام،\n– اکنون که نگاهشان می کنم-\nکتاب هایی هستند،\nکه من هرگز – دوباره آنها را باز نخواهم کرد.\nاین تابستان پنجاه ساله می شوم.\nمرگ همیشه مرا تعقیب کرده است!", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "با هر خداحافظی یاد می‌گیری", "link": "https://echolalia.ir/%d8%a8%d8%a7-%d9%87%d8%b1-%d8%ae%d8%af%d8%a7%d8%ad%d8%a7%d9%81%d8%b8%db%8c-%db%8c%d8%a7%d8%af-%d9%85%db%8c%e2%80%8c%da%af%db%8c%d8%b1%db%8c/", "poem": "کم‌کم تفاوت ظریف میان نگه‌داشتن یک دست \nو زنجیر کردن یک روح را یاد خواهی گرفت. \nاین‌که عشق تکیه‌کردن نیست \nو رفاقت، اطمینان خاطر. \nو یاد می‌گیری که بوسه‌ها قرارداد نیستند \nو هدیه‌ها، عهد و پیمان معنی نمی‌دهند. \nو شکست‌هایت را خواهی پذیرفت \nسرت را بالا خواهی گرفت با چشم‌های باز \nبا ظرافتی زنانه و نه اندوهی کودکانه \nو یاد می‌گیری که همه‌ی راه‌هایت را هم‌امروز بسازی \nکه خاک فردا برای خیال‌ها مطمئن نیست \nو آینده امکانی برای سقوط به میانه‌ی نزاع در خود دارد \nکم کم یاد می‌گیری \nکه حتی نور خورشید می‌سوزاند اگر زیاد آفتاب بگیری \nبعد باغ خود را می‌کاری و روحت را زینت می‌دهی \nبه جای این‌که منتظر کسی باشی تا برایت گل بیاورد \nو یاد می‌گیری که می‌توانی تحمل کنی… \nکه محکم هستی… \nکه خیلی می‌ارزی. \nو می‌آموزی و می‌آموزی \nبا هر خداحافظی \nیاد می‌گیری", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "اگر بتوانم یک‌بار دیگر زندگی کنم", "link": "https://echolalia.ir/%d8%a7%da%af%d8%b1-%d8%a8%d8%aa%d9%88%d8%a7%d9%86%d9%85-%db%8c%da%a9%e2%80%8c%d8%a8%d8%a7%d8%b1-%d8%af%db%8c%da%af%d8%b1-%d8%b2%d9%86%d8%af%da%af%db%8c-%da%a9%d9%86%d9%85/", "poem": "اگر بتوانم یک‌بار دیگر زندگی کنم\nمی‌کوشم بیشتر اشتباه کنم\nنمی‌کوشم بی‌نقص باشم\nراحت‌تر خواهم بود\nسرشارتر خواهم بود از آن‌چه حالا هستم\nدر واقع ، چیزهای کوچک را جدی‌تر می‌گیرم\nکمتر بهداشتی خواهم زیست\nبیشتر ریسک‌ می‌کنم\nبیشتر به سفر می‌روم\nغروب‌های بیشتری را تماشا می‌کنم\nاز کوه‌های بیشتری صعود خواهم کرد\nدر رودخانه‌های بیشتری شنا خواهم کرد\nجاهایی را خواهم دید که هرگز در آن‌ها نبوده‌ام\nبیشتر بستنی خواهم خورد ، کمتر لوبیا\nمشکلات واقعی بیشتری خواهم داشت و دشواری‌های تخیلی کمتری\nمن از کسانی بودم\nکه در هر دقیقه‌ی عمرشان\nزندگی محتاط و حاصلخیزی داشتند\nبی‌شک لحظات خوشی بود اما\nاگر می‌توانستم برگردم\nمی‌کوشیدم فقط لحظات خوش داشته باشم\nاگر نمی‌دانی که زندگی را چه می‌سازد\nاین دم را از دست مده\nاز کسانی بودم که هرگز به جایی نمی‌روند\nبدون دماسنج\nبدون بطری آب گرم\nبدون چتر و چتر نجات\nاگر بتوانم دوباره زندگی کنم ، سبک سفر خواهم کرد\nاگر بتوانم دوباره زندگی کنم ، می‌کوشم پابرهنه کار کنم\nاز آغاز بهار تا پایان پاییز\nبیشتر دوچرخه‌سواری می‌کنم\nطلوع‌های بیشتری را خواهم دید و با بچه‌های بیشتری بازی خواهم کرد\nاگر آنقدر عمر داشته باشم\nاما حالا هشتادو پنج ساله‌ام\nو می‌دانم رو به موتم", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "آن که برای رسیدن به تو", "link": "https://echolalia.ir/%d8%a2%d9%86-%da%a9%d9%87-%d8%a8%d8%b1%d8%a7%db%8c-%d8%b1%d8%b3%db%8c%d8%af%d9%86-%d8%a8%d9%87-%d8%aa%d9%88/", "poem": "آن که برای رسیدن به تو\nاز همه کس می گذرد\nعاقبت روزی تو را\nتنها خواهد گذاشت", "poet_nationality": "آرژانتین", "poet_name": "خورخه لوئیس بورخس", "poet_link": "https://echolalia.ir/category/sher/argentinian-poets/jorge-luis-borges/"}
{"title": "می‌دانم به من بازخواهد گشت", "link": "https://echolalia.ir/i-know-it-will-come-back-to-me/", "poem": "پرنده‌ای دارم در بهار \nکه برایم می‌خواند \nبهار به دامش می‌اندازد \nاما همین که \nتابستان سر برسد \nو گل‌ها نمایان شوند \nسینه سرخ می‌رود. \nشِکوه نمی‌کنم، اما؛ \nمی‌دانم پرنده از آن من است \nبا اینکه پریده و گریخته \nاز آن سوی دریاها \nبا نغمه‌ای نو، به سوی من \nبازخواهد گشت \nوفادار است به دستانی امن \nو ماندگار در سرزمینی واقعی \nکه از آن من اند \nگرچه حالا جدا افتاده‌اند \nاما به قلب شکاکم می‌گویم \nآنها از آن تواند\nدر روشنایی تابناک\nو زیر نور درخشان می‌بینم\nهرگونه شک و ترس\nو هر ناسازگاری\nاز اینجا رخت بر بسته\nشِکوه نخواهم کرد\nمی‌دانم پرنده از آن من است\nگرچه پر کشیده\nاز درختی در دوردست\nبا نغمه‌ای امید بخش\nبه من بازخواهد گشت.\nاز کتاب «خواب ارغوانی»", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "این مرگ است که مرا در بر گرفته", "link": "https://echolalia.ir/it-is-death-that-embraces-me/", "poem": "آفتاب آرام آرام غروب کرد  \nو نشانی از ظهر نبود \nبرفراز ده به نظاره نشستم \nنیمروز، خانه به خانه پیدا بود \nغروب به آهستگی در تاریکی محو می‌شد \nردّی از شبنم بر چمن‌ها نبود \nتنها قطرهای بر پیشانی‌ام فروافتاد \nو بر صورتم غلتید \nپاهایم، هنوزغرق خواب بودند \nانگشتانم بیدار \nاما جسمم \nاینچنین کوچک چرا به نظر می‌آمد؟\nپیشترها، روشنایی را خوب می‌شناختم \nبهتر از این دم، که می‌دیدمش \nاین مرگ است که مرا در بر گرفته \nاما دانستنش بی‌تابم نمی‌کند.\nاز کتاب «خواب ارغوانی»", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "پیام چشم ِ مانده بر خلیج", "link": "https://echolalia.ir/errand-of-the-eye/", "poem": "چه غرق بحر باشد زورق من \nچه رویاروی طوفان‌ها؛ \nمسحور جزایر، \nفرو افکنده بادبان ِ رام؛ \nکدام جادو مهار \nگرفته ست او ؛ \nپیام چشم ِ مانده بر خلیج \nاین است", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "فرصتی برای نفرت نبود", "link": "https://echolalia.ir/%d9%81%d8%b1%d8%b5%d8%aa%db%8c-%d8%a8%d8%b1%d8%a7%db%8c-%d9%86%d9%81%d8%b1%d8%aa-%d9%86%d8%a8%d9%88%d8%af/", "poem": "فرصتی برای نفرت نبود\nچراکه مرگ مرا باز می داشت از آن\nو زندگی چندان فراخ نبود\nکه پایان دهم به نفرت خویش.\nبرای عشق ورزیدن نیز فرصتی نبود\nاما از آن جا که کوششی می بایست\nپنداشتم ،اندک رنجی از عشق\nمرا کافی ست.\nاز سایت خانه شاعران جهان", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "قلب! ما او را فراموش می کنیم", "link": "https://echolalia.ir/%d9%82%d9%84%d8%a8-%d9%85%d8%a7-%d8%a7%d9%88-%d8%b1%d8%a7-%d9%81%d8%b1%d8%a7%d9%85%d9%88%d8%b4-%d9%85%db%8c-%da%a9%d9%86%db%8c%d9%85/", "poem": "قلب! ما او را فراموش می کنیم\nتو و من، امشب!\nتو باید حرارتش را فراموش کنی\nو من روشنایی اش را\nوقتی فراموشش کردی\nلطفا به من بگو\nعجله کن\nاگر تاخیر کنی\nممکن است باز هم به یادش بیاورم\nاز سایت خانه شاعران جهان", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "اگر در پاییز می آمدی", "link": "https://echolalia.ir/%d8%a7%da%af%d8%b1-%d8%af%d8%b1-%d9%be%d8%a7%db%8c%db%8c%d8%b2-%d9%85%db%8c-%d8%a2%d9%85%d8%af%db%8c/", "poem": "اگر در پاییز می آمدی،\nتابستان را جارو می کردم\nبا نیمی خنده، نیمی ضربه،\nآنچه زنان خانه‌دار با مگسی می‌کنند.\nاگر تا یکسال دیگر می‌دیدمت،\nماهها را بدل به توپ‌هایی می‌کردم،\nو در کشوهای جداگانه می‌گذاشتم،\nتا زمانشان برسد.\nاگر قرن ها تاخیر می‌کردند،\nبا دست می‌شمردمشان،\nو آنقدر از آنها کم می‌کردم،\nکه انگشتانم به جزیره ون دیمنس* بیفتد.\nو اگر این زندگی به پایان می‌رسید،\nکه از من و تو می‌رسد،\nمثل پوسته درخت به جایی پرتابش می‌کردم\nو جاودانگی را مزه می‌کردم.\nاما حالا، بی‌خبر از طول\nبال نامطمئن زمان،\nمرا می‌گزد، این جن زنبوری،\nکه نیش‌اش را برملا نمی‌کند.\n*جزیره ون دیمنس یا تاسمانی در جنوب شرقی استرالیا قرار دارد و در اینجا دیکنسون به مفهوم سرزمین عجایب از آن استفاده کرده است.\nاز سایت خانه شاعران جهان", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "من هیچکسم! تو کیستی؟", "link": "https://echolalia.ir/%d9%85%d9%86-%d9%87%db%8c%da%86%da%a9%d8%b3%d9%85-%d8%aa%d9%88-%da%a9%db%8c%d8%b3%d8%aa%db%8c%d8%9f/", "poem": "من هیچکسم! تو کیستی؟\nآیا تو نیز هیچکسی؟\nپس اینگونه ما دوتاییم، فاش مکن\nزیرا تبعیدمان می‌کنند\nچقدر ملالت آور است کسی بودن\nچقدر مبتذل بمانند قورباغه‌ای\nتمام روز یک بند اسم خود را برای لجن زاری ستایشگر، تکرار کردن\n?I’m nobody!Who are you\n?Are you nobody, too\nThen there’s a pair of us–don’t tell\n.They’d banish us, you know\n!How dreary to be somebody\nHow public, like a frog\no tell your name the livelong day !To an admiring bog\nاین شعر از مشهورترین شعرهای دیکنسون است", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "امید چونان پرنده ایست", "link": "https://echolalia.ir/%d8%a7%d9%85%db%8c%d8%af-%da%86%d9%88%d9%86%d8%a7%d9%86-%d9%be%d8%b1%d9%86%d8%af%d9%87-%d8%a7%db%8c%d8%b3%d8%aa/", "poem": "امید چونان پرنده ایست\nکه در روح آشیان دارد\nو آواز سر می‌دهد با نغمه‌ای بی‌کلام\nو هرگز خاموشی نمی‌گزیند\nو شیرین‌ترین آوایی‌ست که\nدر تندباد حوادث به گوش می‌رسد\nو توفان باید بسی سهمناک باشد\nتا بتواند این مرغک را\nکه بسیار قلب‌ها را گرمی بخشیده\nاز نفس بیندازد\nمن آنرا در سردترین سرزمین شنیده‌ام\nو بر روی غریب‌ترین دریاها\nبا این حال؛ هرگز؛ در اوج تنگدستی\nخرده نانی از من نخواسته است", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "مستی ام از آن شراب تازه بود", "link": "https://echolalia.ir/%d9%85%d8%b3%d8%aa%db%8c-%d8%a7%d9%85-%d8%a7%d8%b2-%d8%a2%d9%86-%d8%b4%d8%b1%d8%a7%d8%a8-%d8%aa%d8%a7%d8%b2%d9%87-%d8%a8%d9%88%d8%af/", "poem": "می توانم در اندوه دست و پا بزنم\nدر همه ی برکه هایش\nبه آن عادت کرده ام\nاما کوچک ترین تکان خوشی\nپاهایم را سست می کند\nو همچون مستان راهم را نمی شناسم\nمگذار کسی خنده ای کند\nمستی ام از آن شراب تازه بود\nهمین!\nقدرت چیزی نیست جز درد و رنج\nناتوان، و اسیر نظم و انضباط\nتا وقتی که سنگین شود و سرنگون\nبه غول ها اگر مرهمی دهی\nمانند انسان ها ضعیف و ناتوان می شوند\nاما کوهی اگر بر دوششان نهی\nآن را برایت حمل می کنند!", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "پرنده‌ی امید", "link": "https://echolalia.ir/%d9%be%d8%b1%d9%86%d8%af%d9%87%e2%80%8c%db%8c-%d8%a7%d9%85%db%8c%d8%af/", "poem": "پرنده‌ی امید\nامید، چیزی است بالدار\nکه بر روی ما می نشیند\nو روز و شب\nآوازی می خواند که هیچ کلامی ندارد\nاما هرگز نیز قطع نمی شود\nحتی در میان بادها و طوفان\nشیرین ترین قسمت این آهنگ\nهمچنان به گوش می رسد\nو طوفانی بس گران باید تا پرنده ی کوچکی را که\nبا چنین گرمی و شورانگیزی نغمه سرایی می کند\nبه خاموشی وادارد.\nمن آوای او را در سردترین سرزمین ها\nو در ژرفترین دریاها شنیدم\nآوازی شیرین بود\nاما هرگز راهی را فرارویم نگشود.", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "چرا دوستتان دارم", "link": "https://echolalia.ir/why-do-i-love-you/", "poem": "چرا دوستتان دارم، آقا؟\nچرا که باد می‌گذرد\nو علف\nسر از پا نمی‌شناسد\nباد به علف نمی‌گوید\nچرا؟\nچرا که می‌داند\nو تو نمی‌دانی\nو ما نمی‌دانیم\nهمین دانش\nبرای ما کافی است.\nرعد هرگز از چشم نمی‌پرسد\nچرا بسته می‌شود\nهنگام رعد\nچرا که می‌داند چشم سخن نمی‌گوید\nو اگر بگوید هم منطقی نهفته نیست\nدر گفتارش\nو منطق شیوه آدمیان است\nطلوع آفتاب آقا پاسخ مرا کامل می‌کند\nچرا که طلوع آفتاب است و من می‌بینم\nبنابراین پس\nدوستتان دارم", "poet_nationality": "آمریکا", "poet_name": "امیلی دیکنسون", "poet_link": "https://echolalia.ir/category/sher/poets-america/emily-dickinson/"}
{"title": "روحی که هیچ تسلایش نمی‌دهد", "link": "https://echolalia.ir/an-unbearable-spirit/", "poem": "چشم‌هایی هستند \nکه نور را نمی‌بینند \nخاطراتی، که به یاد نمی‌آیند \nلبخندهایی که لذتی نمی‌بخشند \nاشک‌هایی که دردی را نمی‌شویند! \nکلماتی، چون سیلی \nو احساساتی، که هستند…\nروحی هست\nکه هیچ چیز \nتسلایش نمی‌بخشد.\nاز کتاب چون گناهی آویخته در تو", "poet_nationality": "عرب", "poet_name": "مرام المصری", "poet_link": "https://echolalia.ir/category/sher/arabic-poet/maram-al-masri/"}
{"title": "او دو زن دارد", "link": "https://echolalia.ir/%d8%a7%d9%88-%d8%af%d9%88-%d8%b2%d9%86-%d8%af%d8%a7%d8%b1%d8%af/", "poem": "او دو زن دارد\nیکی بر روی تختش می خوابد\nدیگری بر روی بستر رویایش\nاو دو زن دارد\nکه او را دوست دارند\nیکی در کنارش پیر می شود\nدیگری جوانی اش را به او هدیه می کند\nو می گذرد\nاو دو زن دارد\nیکی در قلب خانه اش\nدیگری در خانه ی قلبش.", "poet_nationality": "عرب", "poet_name": "مرام المصری", "poet_link": "https://echolalia.ir/category/sher/arabic-poet/maram-al-masri/"}
{"title": "هرگز ترکت نمی‌کنم", "link": "https://echolalia.ir/%d9%87%d8%b1%da%af%d8%b2-%d8%aa%d8%b1%da%a9%d8%aa-%d9%86%d9%85%db%8c%e2%80%8c%da%a9%d9%86%d9%85/", "poem": "چسبیده‌ام به تو\nبسان انسان\nبه گناهش\nهرگز\nترکت نمی‌کنم\nمترجم", "poet_nationality": "عرب", "poet_name": "مرام المصری", "poet_link": "https://echolalia.ir/category/sher/arabic-poet/maram-al-masri/"}
{"title": "خیره می‌شوم به تو", "link": "https://echolalia.ir/%d8%ae%db%8c%d8%b1%d9%87-%d9%85%db%8c%e2%80%8c%d8%b4%d9%88%d9%85-%d8%a8%d9%87-%d8%aa%d9%88/", "poem": "مانند ولگردی\nکه تا توانسته خود را پُر کرده\nاز ترس یک روز بی‌غذا ماندن\nخیره می‌شوم به تو\nکه بر دامنم\nسر گذاشته‌ای\nکتاب چون گناهی آویخته در تو", "poet_nationality": "عرب", "poet_name": "مرام المصری", "poet_link": "https://echolalia.ir/category/sher/arabic-poet/maram-al-masri/"}
{"title": "چکش", "link": "https://echolalia.ir/hammer/", "poem": "دیده ام که خدایگان دیرینه رفته‌اند،\nو خدایگان تازه آمده‌اند.\nروز به روز و سال به سال؛\nبت‌ها فرو می‌افتند\nو بر می‌خیزند…\nامروز،اما\nمن چکش را می‌پرستم", "poet_nationality": "آمریکا", "poet_name": "کارل سندبرگ", "poet_link": "https://echolalia.ir/category/sher/poets-america/carl-sandburg/"}
{"title": "خرده عشقی از آن ما خواهد بود", "link": "https://echolalia.ir/love-will-be-ours/", "poem": "آی آی شما \nاربابانی که نشسته‌اید و جهان را دستور می‌دهید \nمرا گرسنگی و رنج و تنگدستی عطا کنید \nمطرود شرمسار و خائب از دروازه های نام و نان کنید \nدر حضیض و ذلت نیاز؛\nاما خرده عشقی \nصدایی \nیا که دستی باقی بگذارید \nکه سخن بگویدم در انتهای شب \nتا که بشکند این تنهایی مدام\nدر تاریکی شب \nدر کدورت غروب \nیک سرگردان، یک ستاره باختری \nاز جانب سواحل آشوب سایه نیرو می‌کند\nبگذارید پای پنجره \nبیننده‌ی تاریکنای سپیده دم باشم \nدر انتظار آمدنش که می‌دانم \nخرده عشقی از آن ما خواهد بود\nاز کتاب ابیات مرگ – نشر قصل پنجم", "poet_nationality": "آمریکا", "poet_name": "کارل سندبرگ", "poet_link": "https://echolalia.ir/category/sher/poets-america/carl-sandburg/"}
{"title": "من برای تو و ماه آواز خواندم", "link": "https://echolalia.ir/%d9%85%d9%86-%d8%a8%d8%b1%d8%a7%db%8c-%d8%aa%d9%88-%d9%88-%d9%85%d8%a7%d9%87-%d8%a2%d9%88%d8%a7%d8%b2-%d8%ae%d9%88%d8%a7%d9%86%d8%af%d9%85/", "poem": "من برای تو و ماه آواز خواندم\nاما تنها ماه\nآواز مرا به خاطر سپرد\nمن آواز خواندم\nو این نغمه های بی پروا\nرها از قلب و حنجره\nاگر تنها در یاد ماه مانده باشند\nباز هم لطف بزرگی است", "poet_nationality": "آمریکا", "poet_name": "کارل سندبرگ", "poet_link": "https://echolalia.ir/category/sher/poets-america/carl-sandburg/"}
{"title": "بوسه یکی پس از دیگری", "link": "https://echolalia.ir/%d8%a8%d9%88%d8%b3%d9%87-%db%8c%da%a9%db%8c-%d9%be%d8%b3-%d8%a7%d8%b2-%d8%af%db%8c%da%af%d8%b1%db%8c/", "poem": "چشمانت شعله‌ورند\nاز شرابی سرخ\nچگونه بنشانم این شعله‌ها را ؟\nتنها با نوشیدن از هر دو چشم\nبه بوسه\nیکی پس از دیگری\nآن‌گاه دوباره آن‌ها را پر می‌کنی\nاز شراب زرد\nکه بیش از همه دوست می‌دارم", "poet_nationality": "سوئد", "poet_name": "گونار اکلوف", "poet_link": "https://echolalia.ir/category/sher/sweden-poets/gunnar-ekelof/"}
{"title": "با تو حرف می‌زنم", "link": "https://echolalia.ir/%d8%a8%d8%a7-%d8%aa%d9%88-%d8%ad%d8%b1%d9%81-%d9%85%db%8c%e2%80%8c%d8%b2%d9%86%d9%85-%da%af%d9%88%d9%86%d8%a7%d8%b1-%d8%a7%da%a9%d9%84%d9%88%d9%81/", "poem": "با تو حرف می‌زنم\nاز تو حرف می‌زنم\nاز اعماق خویش\nمی‌دانم که جوابی نخواهی داد\nچطور می‌توانی جواب مرا بدهی\nوقتی بسیاری تو را صدا می‌کنند\nمن تنها از تو اجازه می‌خواهم\nتا منتظر بمانم این‌جا\nو این‌که برای من نشانه‌ای بفرستی\nدر اعماق من\nاز خویش", "poet_nationality": "سوئد", "poet_name": "گونار اکلوف", "poet_link": "https://echolalia.ir/category/sher/sweden-poets/gunnar-ekelof/"}
{"title": "از پس شبی دراز", "link": "https://echolalia.ir/%d8%a7%d8%b2-%d9%be%d8%b3-%d8%b4%d8%a8%db%8c-%d8%af%d8%b1%d8%a7%d8%b2/", "poem": "سپیده دمان\nاز پس شبی دراز\nدر جان خویش\nآواز خروسی می‌شنوم\nاز دور دست ، و با سومین بانگش\nدرمی‌یابم\nکه رسوا شده‌ام .", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "عشق ما نیازمند رهایی است", "link": "https://echolalia.ir/%d8%b9%d8%b4%d9%82-%d9%85%d8%a7-%d9%86%db%8c%d8%a7%d8%b2%d9%85%d9%86%d8%af-%d8%b1%d9%87%d8%a7%db%8c%db%8c-%d8%a7%d8%b3%d8%aa/", "poem": "پنجه در افکنده‌ایم\nبا دست هامان\nبه جای رها شدن\nسنگین سنگین بر دوش می‌کشیم\nبار دیگران را\nبه جای همراهی کردنشان\nعشق ما\nنیازمند رهایی است\nنه تصاحب\nدر راه خویش\nایثار باید\nنه انجام وظیفه", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "به سویم بیا", "link": "https://echolalia.ir/%d8%a8%d9%87-%d8%b3%d9%88%db%8c%d9%85-%d8%a8%db%8c%d8%a7/", "poem": "به سویم بیا\nبه سویم بیا\nچرا که من می میرم\nمی خواهم احساس کنم که نیازمندم هستی\nدرست مانند هوا مرا تنفس می کنی\nمن به تو در زندگی ام نیاز دارم\nاز من دور نشو\nدور نشو\nدور نشو ، نه\nهیچکس نمی‌خواهد تنها باشد\nهیچکس نمی خواهد گریه کند", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "هیچکس نمی‌خواهد تنها باشد", "link": "https://echolalia.ir/%d9%87%db%8c%da%86%d9%83%d8%b3-%d9%86%d9%85%db%8c%e2%80%8c%d8%ae%d9%88%d8%a7%d9%87%d8%af-%d8%aa%d9%86%d9%87%d8%a7-%d8%a8%d8%a7%d8%b4%d8%af/", "poem": "هیچکس نمی‌خواهد تنها باشد\nهیچکس نمی‌خواهد گریه کند\nبدنم می‌خواهد که تو را در آغوش بگیرد\nبسیار بد است که به روحت صدمه می‌زند\nزمان گرانبهاست\nو به دور دستها می‌لغزد\nو در همه‌ی لحظات عمرم در انتظار تو بوده‌ام\nهیچکس نمی‌خواهد تنها باشد\nپس چرا\nچرا اجازه نمی‌دهی عاشقت باشم\nمی‌توانی صدایم را بشنوی\nآوازم را می‌شنوی\nاین آوازی عاشقانه است\nپس قلب تو می‌تواند مرا بیابد\nو ناگهان تو\nتو هستی که از پلکان\nبه سوی آغوش من پرواز می‌کنی ، دلبندم\nپیش از آنکه من دیوانگی آغاز کنم\nبه سویم بیا\nبه سویم بیا\nچرا که من می‌میرم\nمی‌خواهم احساس کنم که نیازمندم هستی\nدرست مانند هوا مرا تنفس می‌کنی\nمن به تو در زندگی‌ام نیاز دارم\nاز من دور نشو\nدور نشو\nدور نشو ، نه\nهیچکس نمی‌خواهد تنها باشد\nهیچکس نمی‌خواهد گریه کند", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "اندیشه مکن که شانه هایت، سنگین شود", "link": "https://echolalia.ir/%d8%a7%d9%86%d8%af%db%8c%d8%b4%d9%87-%d9%85%da%a9%d9%86-%da%a9%d9%87-%d8%b4%d8%a7%d9%86%d9%87-%d9%87%d8%a7%db%8c%d8%aa%d8%8c-%d8%b3%d9%86%da%af%db%8c%d9%86-%d8%b4%d9%88%d8%af/", "poem": "اندیشه مکن که شانه هایت ، سنگین شود\nاندیشه مکن که از کشیدن بار دیگران ناتوانی\nدر شگفت می مانی از نیروی خویش\nدر شگفت می مانی\nکه به رغم ضعف خویش\nچه مایه توانایی.", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "نقطه اوج فصل آخر زندگی", "link": "https://echolalia.ir/%d9%86%d9%82%d8%b7%d9%87-%d8%a7%d9%88%d8%ac-%d9%81%d8%b5%d9%84-%d8%a2%d8%ae%d8%b1-%d8%b2%d9%86%d8%af%da%af%d9%8a/", "poem": "تا آن هنگام که فصل آخر\nدر کتاب زندگی انسانی نوشته نشده\nهر صفحه و هر تجربه ای مهیج است\nهمه چیز گشوده است و قابل تغییر\nکسی که تنها\nبه فصل های قدیمی و ورق خورده ی کتاب بیاندیشد\nنقطه اوج فصل آخر زندگی را\nاز دست می دهد .", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "هر شب در رویاهایم تو را می بینم", "link": "https://echolalia.ir/%d9%87%d8%b1-%d8%b4%d8%a8-%d8%af%d8%b1-%d8%b1%d9%88%d9%8a%d8%a7%d9%87%d8%a7%d9%8a%d9%85-%d8%aa%d9%88-%d8%b1%d8%a7-%d9%85%d9%8a-%d8%a8%d9%8a%d9%86%d9%85/", "poem": "هر شب در رویاهایم تو را می بینم و احساست می کنم\nو احساس می کنم تو هم همین احساس را داری\nدوری ، فاصله و فضا بین ماست\nو تو این را نشان دادی و ثابت کردی\nنزدیک ، دور ، هر جایی که هستی\nو من باور می کنم قلب می تواند برای این بتپد\nیک بار دیگر در را باز کن\nو دوباره در قلب من باش\nو قلب من به هیجان خواهد آمد و خوشحال خواهد شد\nما می توانیم یک باره دیگر عاشق باشیم\nو این عشق می تواند برای همیشه باشد\nو تا زمانی که نمردیم نمی گذاریم بمیرد\nعشق زمانی بود که من تو را دوست داشتم\nدوران صداقت ، و من تو را داشتم\nدر زندگی من ، ما همیشه خواهیم تپید\nنزدیک ، دور ، هرجایی که هستی\nمن باور دارم که قلب هایمان خواهد تپید\nیک بار دیگر در را باز کن\nو تو در قلب من هستی\nو من از ته قلب خوشحال خواهم شد\nتو اینجا هستی ، و من هیچ ترسی ندارم\nمی دانم قلبم برای این خواهد تپید\nما برای همیشه باهم خواهیم بود\nتو در قلب من در پناه خواهی بود\nو قلب من برای تو خواهد تپید\nو خواهد تپید", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "بر آنم که در کنار تو لنگر افکنم", "link": "https://echolalia.ir/%d8%a8%d8%b1-%d8%a2%d9%86%d9%85-%da%a9%d9%87-%d8%af%d8%b1-%da%a9%d9%86%d8%a7%d8%b1-%d8%aa%d9%88-%d9%84%d9%86%da%af%d8%b1-%d8%a7%d9%81%da%a9%d9%86%d9%85/", "poem": "پس از سفر های بسیار و\nعبور از فراز و فرود امواج این دریای طوفان خیز\nبر آنم که در کنار تو لنگر افکنم\nبادبان برچینم\nپارو وانهم\nسکان رها کنم\nبه خلوت لنگرگاهت در آیم\nو در کنارت پهلو بگیرم\nآغوشت را بازیابم\nو استواری امن زمین را زیر پای خویش", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "چند بار امید بستی و دام برنهادی", "link": "https://echolalia.ir/%da%86%d9%86%d8%af-%d8%a8%d8%a7%d8%b1-%d8%a7%d9%85%d9%8a%d8%af-%d8%a8%d8%b3%d8%aa%d9%8a-%d9%88-%d8%af%d8%a7%d9%85-%d8%a8%d8%b1%d9%86%d9%87%d8%a7%d8%af%d9%8a/", "poem": "چند بار امید بستی و دام برنهادی\nتا دستی یاری دهنده\nکلامی مهرآمیز\nنوازشی\nیا گوشی شنوا\nبه چنگ آری ؟\nچند بار\nدامت را تهی یافتی ؟\nاز پای منشین\nآماده شو که دیگر بار و دیگر بار\nدام باز گستری", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "در راه دیروز به فردا", "link": "https://echolalia.ir/%d8%af%d8%b1-%d8%b1%d8%a7%d9%87-%d8%af%d9%8a%d8%b1%d9%88%d8%b2-%d8%a8%d9%87-%d9%81%d8%b1%d8%af%d8%a7/", "poem": "در راه دیروز به فردا\nزیر درختی فرود می آیم\nدر سایه اش\nبرای لحظه یی کوتاه از زندگیم\nاندیشه کنان به راه خویش\nاندیشه کنان به مقصد خویش\nاندیشه کنان به راهی که پس پشت نهاده ام\nاندیشه کنان به تمامی آنچه در حاشیه راه رسته است:\nآنچه شایسته ی تحسین است\nنه بایسته ی تاراج شدن\nآنچه شایسته ی عشق ورزیدن است\nنه بایسته ی کج اندیشی\nآنچه شایسته ی به جای ماندن در خاطره است\nنه بایسته ی به سرقت بردن\nدر راه دیروز به فردا\nزیر درخت زندگیم فرود می آیم\nدر سایه اش\nبرای لحظه ای از فرصتم.", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "پیش از آنکه واپسین نفس را بر آرم", "link": "https://echolalia.ir/%d9%be%db%8c%d8%b4-%d8%a7%d8%b2-%d8%a2%d9%86%da%a9%d9%87-%d9%88%d8%a7%d9%be%d8%b3%d9%8a%d9%86-%d9%86%d9%81%d8%b3-%d8%b1%d8%a7-%d8%a8%d8%b1-%d8%a2%d8%b1%d9%85/", "poem": "‫پیش از آن که واپسین نفس را برآرم ‬\n‫پیش از آن که پرده فرو افتد ‬\n‫پیش از پژمردن آخرین گل ‬\n‫برآنم که زندگی کنم ‬\n‫برآنم که عشق بورزم‬ \n‫برآنم که باشم.‬ \n‫در این جهان ظلمانی ‬\n‫در این روزگار سرشار از فجایع ‬\n‫در این دنیای پر از کینه ‬\n‫نزد کسانی که نیازمند منند ‬\n‫کسانی که نیازمند ایشانم‬\n‫کسانی که ستایش انگیزند،‬\n‫تا دریابم ‬\n‫شگفتی کنم ‬\n‫بازشناسم ‬\n‫که ام ‬\n‫که می توانم باشم‬\n‫که می خواهم باشم،‬\n‫تا روزها بی ثمر نماند ‬\n‫ساعت ها جان یابد‬\n‫و لحظه ها گرانبار شود‬\n‫هنگامی که می خندم ‬\n‫هنگامی که می گریم ‬\n‫هنگامی که لب فرو می بندم‬ \n‫در سفرم به سوی تو ‬\n‫به سوی خود ‬\n‫به سوی خدا ‬\n‫که راهی ست ناشناخته ‬\n‫پُر خار‬\n‫ناهموار،‬\n‫راهی که، باری‬\n‫در آن گام می گذارم ‬\n‫که در آن گام نهاده ام ‬ \n‫و سر ِ بازگشت ندارم‬ \n‫بی آن که دیده باشم شکوفایی ِ گل ها را ‬\n‫بی آن که شنیده باشم خروش رودها را‬\n‫بی آن که به شگفت درآیم از زیبایی ِ حیات.- ‬\n‫اکنون مرگ می تواند‬\n‫فراز آید‬\n‫اکنون می توانم به راه افتم‬ \n‫اکنون می توانم بگویم .‬\n‫که زنده گی کرده ام …‬", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "عشق، عشق می‌آفریند", "link": "https://echolalia.ir/%d8%b9%d8%b4%d9%82%d8%8c-%d8%b9%d8%b4%d9%82-%d9%85%db%8c%e2%80%8c%d8%a2%d9%81%d8%b1%db%8c%d9%86%d8%af/", "poem": "عشق، عشق می‌آفریند\nعشق، زندگی می‌بخشد\nزندگی، رنج به همراه دارد\nرنج، دل‌شوره می‌آفریند؛\nدل‌شوره، جرات می‌بخشد\nجرات، اعتماد به همراه دارد\nاعتماد، امید می‌آفریند؛\nامید، زندگی می‌بخشد\nزندگی، عشق می‌آفریند\nعشق، عشق می‌آفریند", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "در راه جُلجُتا", "link": "https://echolalia.ir/%d8%af%d8%b1-%d8%b1%d8%a7%d9%87-%d8%ac%d9%8f%d9%84%d8%ac%d9%8f%d8%aa%d8%a7/", "poem": "در راه جُلجُتا،\nدر راه گانوسا،\nدر تمامی راهها سنگ‌هایی افتاده است؛\nپاره‌سنگ‌هایی، تکه‌های تیزی، ریگی؛\nبرای پرتاب کردن،\nیا بر آن فرو غلتیدن.\nدر راه جُلجُتا،\nدر راه گانوسا،\nدر تمامی راهها سنگ‌هایی افتاده است؛\nکه وا می‌داردمان که آهسته گام برداریم؛\nبایستیم؛\nبه افتادگان یاری دهیم؛\nتا چون ما باز ایستادن را بیاموزند.\nدر راه جُلجُتا،\nدر راه گانوسا،\nدر تمامی راهها\nـ به هر گام ـ\nسنگ‌هایی افتاده است.", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "عشق‌ هدیه‌ است‌", "link": "https://echolalia.ir/%d8%b9%d8%b4%d9%82%e2%80%8c-%d9%87%d8%af%db%8c%d9%87%e2%80%8c-%d8%a7%d8%b3%d8%aa%e2%80%8c/", "poem": "عشق‌، هدیه‌ است‌\nجان‌دار مجسّم‌\nحادث‌ می‌شود\nتحمیلش‌ نمی‌توان‌ کرد.\nقلب‌ را لب‌ریز می‌کند.\nبا عقل‌ فهمیده‌ نمی‌شود\nبه‌ چنگ‌ نمی‌آید\nمقدّری‌ست‌ که‌ همه‌ چیز را\nدگرگون‌ می‌سازد\nعشق‌، هدیه‌ است‌\nتردترین‌ُ گران‌مندترین‌ هر زنده‌گی‌\nدوست‌ داشتن‌\nدوست‌ داشته‌ شدن‌\nو از نو شناختن‌ هر روز", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "دلتنگی های آدمی را", "link": "https://echolalia.ir/%d8%af%d9%84%d8%aa%d9%86%da%af%db%8c-%d9%87%d8%a7%db%8c-%d8%a2%d8%af%d9%85%db%8c-%d8%b1%d8%a7-%d9%85%d8%a7%d8%b1%da%af%d9%88%d8%aa-%d8%a8%db%8c%da%af%d9%84/", "poem": "با صدای احمد شاملو از ساندکلاود بشنوید. (نیاز به فـیلـترشـکن دارد) 👇\nدلتنگی‌های آدمی را، باد ترانه‌ای می‌خواند\nرویاهایش را آسمان پر ستاره نادیده می‌گیرد\nو هر دانه‌ی برفی به اشکی ناریخته می‌ماند\nسکوت سرشار از سخنان ناگفته است\nاز حرکات ناکرده\nاعتراف به عشق‌های نهان\nو شگفتی‌های بر زبان نیامده\nدر این سکوت حقیقت ما نهفته است\nحقیقت تو و من\nاز مجموعه سکوت سرشار از ناگفته‌هاست", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "چه مدت لازم بوده است", "link": "https://echolalia.ir/%da%86%d9%87-%d9%85%d8%af%d8%aa-%d9%84%d8%a7%d8%b2%d9%85-%d8%a8%d9%88%d8%af%d9%87-%d8%a7%d8%b3%d8%aa-%d9%85%d8%a7%d8%b1%da%af%d9%88%d8%aa-%d8%a8%db%8c%da%a9%d9%84/", "poem": "چه مدت لازم بوده است\nتا کلمه ی عفو\nبر زبان جاری شود\nتا حرکتی اعتماد انگیز\nانجام گیرد؟\nبیا تا جبران محبت های ناکرده کنیم\nبیا آغاز کنیم.\nفرصتی گران را به دشمن خویی\nاز کف داده ایم\nو کسی نمی داند چقدر فرصت باقیست\nتا جبران گذشته کنیم\nدستم را بگیر!", "poet_nationality": "آلمان", "poet_name": "مارگوت بیکل", "poet_link": "https://echolalia.ir/category/sher/german-poet/margot-bickel/"}
{"title": "و مثلا دردی نداری", "link": "https://echolalia.ir/you-are-not-in-pain/", "poem": "و مثلاً دردی نداری \nروز مثلاً آفتابیست. \nتو مثلاً شادمانی \nدر گذری، \nمثلاً نمی‌بینندت.\nهمه مثلاً خوشحال. \nهمه مثلاً آسوده. \nهمه مثلاً خشنود. \nو تو هم مثلاً خوشحال.\nزندگی ادامه دارد، \nمثلاً در صلح. \nپرنده‌‌ها مثلاً آزاد. \nآینده مثلاً روشن، \nبسان کف دست.\nوجدان مثلاً پاک. \nو برای خورشید هم همه‌چیز مثلاً روشن. \nآه ای دل، آوازی بخوان، مثلاً.\nهمه مثلاً به فکر همه. \nهر کسی دوست، مثلاً. \nهمه مثلاً به فکر تو \nو به فکر جهان.\nو روز مثلاً می‌‌گذرد. \nو تو مثلاً می‌‌خندی! \nو دردی نداری، \nمثلاً.", "poet_nationality": "کرواسی", "poet_name": "اِنِس کیشِویچ", "poet_link": "https://echolalia.ir/category/sher/croatian-poets/enes-kisevic/"}
{"title": "فانوسی در پنجره", "link": "https://echolalia.ir/lantern-in-the-window/", "poem": "همین‌که هوا بد می‌شود، بورانی، بارانی،\nیا برف روی زمین را می‌‌پوشاند،\nمادرم همۀ گلدان‌ها را از پنجره برمی‌چیند،\nو فانوسی آویزان می‌کند.\nواخواهانه می‌‌پرسم: – فانوس برای چه؟ فانوس برای که؟\nو صدای مادر بر زوزۀ سیاه درخت چیره می‌شود:\n– پسرم، در این تاریکی، بی‌خانمانی اگر از این‌جا بگذرد،\nفانوس را بی‌گمان بهتر از گلدان می‌بیند.", "poet_nationality": "کرواسی", "poet_name": "اِنِس کیشِویچ", "poet_link": "https://echolalia.ir/category/sher/croatian-poets/enes-kisevic/"}
{"title": "کنارم بودی", "link": "https://echolalia.ir/you-were-by-my-side/", "poem": "کنارم بودی، \nنزدیک‌تر به من \nاز همه حس‌هایم. \nسخنِ عشق از درون‌ات بود، \nنورانی. \nکلماتِ نابِ عشق به زبان نمی‌آیند. \nسرت به جانبِ من بود \nآرام، \nآن موهای بلندت \nو کمرِ شاداب‌ات. \nاز قلبِ عشق سخن می‌رانی، \nنورانی، \nدر بعدازظهرِ خاکستری یک روز. \nجوانی و کلمات‌ام \nچیزی جز خاطره‌ی صدای‌ات \nو تن‌ات نیست، \nو این تصویر زنده‌ام می‌دارد.", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "سایه‌ها از درونم سر بر می‌کشند", "link": "https://echolalia.ir/shadows-from-inside-me/", "poem": "سایه‌ها از درونم سر بر می‌کشند. \n شب برافراشته می‌شود، \n آرام آرام. \n خورشیدی تاریک، \n تشعشعش فروکاسته می‌شود. \n و دَوَران، ما را به خود می‌خوانَد، \n ورای زمان. \n با من بگو، \n آنگاه که بر کرانه‌ی آب ها نشسته‌ام،\nنظاره‌گرِ سایه‌هایی که به سراغم می‌آیند، \n با من بگو، \n آیا خاطراتِ محو ناشدنی‌ات نیز از بین خواهند رفت؟", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "عشق در هر طرحِ نویی‌ست", "link": "https://echolalia.ir/love-is-in-every-new-design/", "poem": "عشق در هر طرحِ نویی‌ست\nکه در می‌اندازیم\nهمچون پل‌ها و کلمات\nعشق در هر آن چیزی‌ست\nکه بالا می‌بریم\nهمچون صدای خنده و پرچم‌ها\nو در هر چیزی\nکه برای رسیدن به عشقِ راستین\nبا آن می‌جنگیم\nهمچون شب و پوچی\nعشق در هر چیزی‌ست\nکه افراشته می‌کنیم\nهمچون برجها و سوگندها\nدر هر چیزی\nکه گردآوری می‌کنیم و می‌کاریم\nهمچون کودکان و آینده\nو در خرابه‌هایی\nکه برای بدست آوردنِ عشق راستین بدان فرو می‌رویم\nهمچون جدایی و دروغ", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "همه شعرهایی که سروده‌ام", "link": "https://echolalia.ir/all-the-lyrics-i-have-written/", "poem": "همه شعرهایی که سروده‌ام، \n شباهنگام به سراغم می‌آیند، \n و درونی‌ترین رازشان را، \n بر من هویدا می‌کنند. \n از میان دالانهایی سست، \n انباشته از سایه‌هایی سست، \n گسترده به سوی قلمروی ناشناسِ تاریکی، \n مرا با خود می‌برند. \n و آنزمان که دیگر، \n مرا یارای بازگشت نیست،\nپاسخِ معمایی بی‌جواب را، \n با من بازمی‌گویند، \n آنگاه چشمان نابینایم،\n از نور شعله‌ور می‌شوند.", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "فضایی از نبودنت", "link": "https://echolalia.ir/space-of-your-absence/", "poem": "هرجا که بودی \nمن آنجا بوده‌ام \nدر تمامی مکان‌هایی که \nهنوز شاید باشی \nیا قسمتی از تو \nیا از نگاهت \nبه زوال می‌رسد. \nآیا این حجم خالی تحلیل رونده  \nاز تو \nناگهان فضایی بوجود می‌آورد \nاز نبودنت؟", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "در کنارم بودی", "link": "https://echolalia.ir/you-were-with-me/", "poem": "در کنارم بودی \nنزدیک تر به من \nاز همه‌ی حس‌هایم. \nسخن عشق \nاز درونت بود \nنورانی. \nکلمات ناب عشق \nبه نَفَس نمی‌آیند. \nسرت به جانب من بود\nآرام \nموهای بلندت \nو کمر شادابت. \nاز قلب عشق \nسخن میرانی \nنورانی \nدر بعد از ظهر خاکستری یک روز. \nجوانی و کلماتم \nچیزی جز خاطره‌ی \nصدایت و تنت \nنیست، \nو این تصویر \nزنده‌ام می‌دارد.", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "تنت می‌تواند زندگی‌ام را پر کند", "link": "https://echolalia.ir/%d8%aa%d9%86%d8%aa-%d9%85%db%8c%e2%80%8c%d8%aa%d9%88%d8%a7%d9%86%d8%af-%d8%b2%d9%86%d8%af%da%af%db%8c%e2%80%8c%d8%a7%d9%85-%d8%b1%d8%a7-%d9%be%d8%b1-%da%a9%d9%86%d8%af/", "poem": "تنت می‌تواند زندگی‌ام را پر کند\nعین خنده‌ات\nکه دیوار تاریک حزنم را به پرواز در می‌آورد.\nتنها یک واژه‌ات حتی\nبه هزار تکه می‌شکند تنهایی کورم را.\nاگر نزدیک بیاوری دهان بی‌‌کران‌ات را\nتا دهان من\nبی‌وقفه می‌نوشم\nریشه‌ی هستی خود را.\nتو اما نمی‌بینی\nکه چقدر قرابت تنت\nبه من زندگی می‌بخشد و\nچقدر فاصله‌اش\nاز خودم دورم می‌کند و\nبه سایه فرو می‌کاهدم.\nتو هستی: سبک‌بار و مشتعل\nمثل مشعلی سوزان\nدر میانه‌ی جهان.\nهرگز دور نشو:\nحرکات ژرف طبیعت‌ات\nتنها قوانین من‌اند.\nزندانی‌ام کن\nحدود من باش.\nو من آن تصویرِ شاد خویش خواهم بود\nکه تو-اش به من بخشیدی.", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "نه کلمات و نه سکوت", "link": "https://echolalia.ir/%d9%86%d9%87-%da%a9%d9%84%d9%85%d8%a7%d8%aa-%d9%88-%d9%86%d9%87-%d8%b3%da%a9%d9%88%d8%aa-%d8%ae%d9%88%d8%b2%d9%87-%d8%a2%d9%86%d8%ae%d9%84-%d9%88%d8%a7%d9%84%d9%86%d8%aa%d9%87/", "poem": "نه کلمات و نه سکوت\nهیچ‌کدام یاری نمی‌کند\nتا تو را\nبه زندگی برگردانم", "poet_nationality": "اسپانیا", "poet_name": "خوزه آنخل بالنته", "poet_link": "https://echolalia.ir/category/sher/spanish-poet/jose-angel-valente/"}
{"title": "دموکراسی", "link": "https://echolalia.ir/democracy/", "poem": "با ترس یا با ریش گرو گذاشتن \nدموکراسی دس نمیاد \nنه امروز نه امسال \nنه هیچ وخت ِ خدا.\nمنم مث هر بابای دیگه \nحق دارم \nکه وایسم \nرو دوتّا پاهام و \nصاحاب یه تیکه زمین باشم. \nدیگه ذله شده‌م از شنیدن این حرف \nکه: «ــ هر چیزی باید جریانشو طی کنه \nفردام روز خداس!» \nمن نمی‌دونم بعد از مرگ \nآزادی به چه دردم می‌خوره، \nمن نمی‌تونم شیکم ِ امروزَمو \nبا نون ِ فردا پُر کنم.\nآزادی \nبذر پُر برکتیه \nکه احتیاج \nکاشته‌تش. \nخب منم این جا زنده‌گی می‌کنم نه \nمنم محتاج آزادیم \nعینهو مث شما.", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "دورگه", "link": "https://echolalia.ir/cross/", "poem": "آقام یه سفید پوس بودش \nو ننم یه کاکا سیا. \nاگه یه روزی آقا مو نفرینش کردم، \n(حالا) نفرینمو پس می‌گیرم. \nاگه یه روزی‌ام ننه مو عاقش کردم \nو خواستم که بره به درک ، \nاز اون خواسته‌ی پلیدم پشیمونم \nو حالا می‌خوام که عاقبت به خیر بشه… \nآقام، تو یه خونه ی گنده ،کلنگشو به زمین زد \nو ننم تو یه آلونک، ریق رحمتو سر کشید. \nموندم، من که نه سیفیدم نه سیا ، \nکجا کپه‌ی مرگمو می‌گذارم .", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "دختر خاموش", "link": "https://echolalia.ir/the-silent-girl/", "poem": "تو را به شبی بی ستاره مانند کردم\nنه به خاطر چشمانت\nتو را به خوابی بی رویا مانند کردم\nنه بخاطر آوازهایت", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "یادداشت خودکشی", "link": "https://echolalia.ir/suicide-memo/", "poem": "خنکایِ آرامِ رخسارِ رود\nاز من\nبوسه ای خواست.", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "نیمکت", "link": "https://echolalia.ir/bench-langston-hughes/", "poem": "من رو نیمکت پارک زندگی می کنم\nتو اما توی خیابونای بالاشهر\nیه جهنم فاصله است\nبین ما دو نفر\nمن یه پول سیا گدایی می کنم برای شام\nتو یه کلفت داری و یه نوکر\nاما دارم از خواب بیدار میشم\nبگو ببینم نمی ترسی\nکه ممکنه؛ فقط ممکنه\nیکی دو سال دیگه\nاسباب کشی کنم\nبیام بالا شهر؟", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "بیداد", "link": "https://echolalia.ir/uproar-langston-hughes/", "poem": "اینک رویاها\nبرای رویا پردازها\nدست نیافتنی اند\nهمچنان که ترانه ها\nبرای ترانه­ خوان ها.\nشب تاریک و آهن سرد\nبر شماری از سرزمین­ها\nچیره می شود\nاما رویا\nباز خواهد گشت\nو ترانه\nقفس خود را در هم می شکند", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "مردم من", "link": "https://echolalia.ir/%d9%85%d8%b1%d8%af%d9%85-%d9%85%d9%86/", "poem": "شب زیباست\nچون چهره های مردم من\nستاره­ ها زیبایند\nچون چشم های مردم من\nزیباست، همچنان، خورشید\nزیباست، همچنان، روح مردم من.", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "در سکوت تو", "link": "https://echolalia.ir/%d8%af%d8%b1-%d8%b3%da%a9%d9%88%d8%aa-%d8%aa%d9%88/", "poem": "تنها از سکوت تو\nپیش از آن که سخن گویی\nهر آنچه را که باید،  در می یابم\nبی آنکه واژه ای از تو بشنوم\nدر سکوتت\nهر نغمه ای که آرزو می کنم\nبه گوش می رسد", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "عشق ستاره ای درخشان است", "link": "https://echolalia.ir/%d8%b9%d8%b4%d9%82-%d8%b3%d8%aa%d8%a7%d8%b1%d9%87-%d8%a7%db%8c-%d8%af%d8%b1%d8%ae%d8%b4%d8%a7%d9%86-%d8%a7%d8%b3%d8%aa/", "poem": "عشق\nگوجه ای رسیده است\nروییده بر درختی باشکوه\nو طلسم جادویش\nهرگز به تو مجال بودن نمی دهد\nعشق ستاره ای درخشان است\nچشمک زنان در آسمان های دوردست جنوب\nو شعله های سوزانش\nهمواره چشم هایت را می آزارد\nعشق\nقله ای بلند است\nسرسخت در میان آسمانی طوفانی\nاگر نمی خواهی نفس کم بیاوری\nبیش از حد به ارتفاعش صعود نکن", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "دنیای رویای من", "link": "https://echolalia.ir/my-dream-world/", "poem": "من در رویای خود دنیایی را می‌بینم\nکه در آن هیچ انسانی\nانسان دیگر را خوار نمی‌شمارد\nزمین از عشق و دوستی سرشار است\nو صلح و آرامش، گذرگاه‌هایش را می‌آراید.\nمن در رویای خود دنیایی را می‌بینم که در آن\nهمه‌گان راه گرامی ِ آزادی را می‌شناسند\nحسد جان را نمی‌گزد\nو طمع روزگار را بر ما سیاه نمی‌کند\nمن در رویای خود دنیایی را می‌بینم که در آن\nسیاه یا سفید\n از هر نژادی که هستی\nاز نعمت‌های گستره‌ی زمین سهم می‌برد\nهر انسانی آزاد است\nشوربختی از شرم سر به زیر می‌افکند\nو شادی همچون مرواریدی گران قیمت\nنیازهای تمامی ِ بشریت را برمی‌آورد\nچنین است دنیای رویای من\nهیوز", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "خداحافظ مسیح", "link": "https://echolalia.ir/%d8%ae%d8%af%d8%a7%d8%ad%d8%a7%d9%81%d8%b8-%d9%85%d8%b3%db%8c%d8%ad/", "poem": "گوش بده مسیح\nتو روزای خودت خیلی خوب بودی، به گمونم –\nولی دیگه دورت سر اومده\n…اونا بردنت بالا بالاها، یه قصه بزرگ ازت ساختن\nکه بهش میگن انجیل\nاون دیگه الان مرده،\nپاپ ها و کشیشا\nاز اون خروار خروار پول به جیب زدن\nاونا تو رو گرون فروختن\nبه پادشاها، ژنرالا، دزدا، آدم کشا –\nبه تزار و قزاقاش\nبه کلیسای راکفلر\nبه روزنامه عصر یه شنبه\nتو دیگه به هیچ دردی نمی خوری\nگرو دستشون شدی\nتا تسلیمت کنن و نوکریشونو بکنی\nخداحافظ،\nجناب عیسی مسیح، خدای یهوه،\nهمین حالا بزن به چاک.\nراه رو باز کن برای مرد جدیدی که هیچ دین و ایمونی نداره\nیه مرد واقعی که اسمش باشه\nمارکس کمونیست لنین دهقان استالین کارگر من –\nگفتم من!\nحرکت کن،\nراه رو بند اوردی حضرت بالا.\nلطف کن هر جا میری حضرت گاندی مقدسم با خودت ببر،\nو پاپ پیوس مقدس رو،\nو آیمی مک فرسون مقدس رو،\nو سیاه گندۀ قدیس، بکتون\nده سنتی صدقه ات هم برای خودت.\nپاتو بزار رو گاز مسیح!\nبجنب!\nتو اینکه باید بری یه لحظه تردید نکن!\nاز حالا دنیا مال منه و\nهیشکی دیگه نمی تونه من رو بفروشه\nبه شاهی، یا ژنرالی،\nیا که میلیونری.\nترجمه:احمد شاملو", "poet_nationality": "آمریکا", "poet_name": "لنگستون هیوز", "poet_link": "https://echolalia.ir/category/sher/poets-america/langston-hughes/"}
{"title": "تنها", "link": "https://echolalia.ir/alone-by-edgar-allan-poe/", "poem": "از دوران کودکی مانند آنچه دیگران بودند، نبودم. \nمانند آنچه دیگران می‌دیدند، ندیدم. \nنمی‌توانستم شور و شوقم را از یک چشمه بگیرم. \nغم خود را از یک منشاء نگرفته‌ام \nنمی‌توانم قلبم را بیدار کنم \nکه از نوای یکسانی لذت ببرد \nو هرچه عشق ورزیدم، به تنهایی بود. \nسپس، در کودکیم، در سپیده دم یک زندگی پرتلاطم \nاز عمق هرچه خیر و شر است ، \nمعمایی سربرآورد که مرا بی حرکت نگاه می‌دارد.\nاز سیل یا از چشمه \nاز صخره‌ی سرخ رنگ کوه \nاز خورشیدی غلتان ، که با رنگ زرد و طلاییش به دور من می‌چرخد. \nاز برق آسمان ، هنگامی که از کنارم پرواز می‌کند. \nاز رعد و طوفان \nو از ابری که در نظرم \nهنگامی که بقیه‌ی آسمان آبی رنگ است \nبه شکل دیو درآمده است.", "poet_nationality": "آمریکا", "poet_name": "ادگار آلن پو", "poet_link": "https://echolalia.ir/category/sher/poets-america/edgar-allan-poe/"}
{"title": "آیا سراسر زندگانی تنها یک رویاست؟", "link": "https://echolalia.ir/%d8%a2%db%8c%d8%a7-%d8%b3%d8%b1%d8%a7%d8%b3%d8%b1-%d8%b2%d9%86%d8%af%da%af%d8%a7%d9%86%db%8c-%d8%aa%d9%86%d9%87%d8%a7-%db%8c%da%a9-%d8%b1%d9%88%db%8c%d8%a7%d8%b3%d8%aa%d8%9f/", "poem": "بوسه بر پیشانیت می‌نهم\nدر این واپسین دیدار\nبگذار اقرار کنم :\nحق با تو بود که پنداشتی\nزندگانیم رویایی بیش نیست\nبا این وجود گر روز یا شبی\nچه در خیال ، چه در هیچ\nامید رخت بربندد\nپنداری که چیز کمی از دست داده‌ایم ؟\nگر اینگونه باشد\nسراسر زندگانی رویایی بیش نیست\nدر میان خروش امواج مشوش ساحل ایستاده‌ام\nدانه های زرین شن در دستانم\nچه حقیر\nاز میان انگشتانم سر می‌خورند\nخدایا ! مرا توان آن نیست که محکم‌تر در دست گیرمشان ؟\nیا تنها یکی از آنها را از چنگال موجی سفاک برهانم ؟\nآیا سراسر زندگانی\nتنها یک رویاست ؟", "poet_nationality": "آمریکا", "poet_name": "ادگار آلن پو", "poet_link": "https://echolalia.ir/category/sher/poets-america/edgar-allan-poe/"}
{"title": "نمی توانم از این بهتر برایت شرح دهم", "link": "https://echolalia.ir/%d9%86%d9%85%db%8c-%d8%aa%d9%88%d8%a7%d9%86%d9%85-%d8%a7%d8%b2-%d8%a7%db%8c%d9%86-%d8%a8%d9%87%d8%aa%d8%b1-%d8%a8%d8%b1%d8%a7%db%8c%d8%aa-%d8%b4%d8%b1%d8%ad-%d8%af%d9%87%d9%85/", "poem": "نمی توانم از این بهتر برایت شرح دهم\nکه احساسم چه بود\nجز این که بگویم\nقلب ناشناس تو انگار برای اقامتی تا همیشه به آغوش من راه یافت\nچنان که قلب من نیز ، به گمانم ، به آغوش تو\nو از آن دم ، من عاشقت شدم\nآری\nاکنون حس می کنم\nکه در آن عصرگاه رویاهای شیرین\nچنین شد که نخستین سپیده عشق بشری\nبر شب یخ آجین روحم منفجر شد\nاز آن هنگام نامت را ندیده ام و نشنیده ام\nمگر به لرزشی بر اندامم\nنیم از شعف ، نیمی از اضطراب\nسال های سال ، نام تو از لبانم نگذشت\nاما اکنون روحم نوشدش با عطشی دیوانه وار\nتمام وجودم به جست و جو تو فریاد می زند\nحتی پچ پچه ای از تو\nلرزش احساسی غریب را در من بیدار می کند\nترکیبی مبهم از اشک و شادمانی دست افشان\nحسی وحشی و غیر قابل شرح که به هیچ چیز نمی ماند الا خویش آگاهی گناه", "poet_nationality": "آمریکا", "poet_name": "ادگار آلن پو", "poet_link": "https://echolalia.ir/category/sher/poets-america/edgar-allan-poe/"}
{"title": "نه، نمی‌توانم فراموشت کنم", "link": "https://echolalia.ir/i-can-not-forget/", "poem": "نه، نمی‌توانم فراموشت کنم \nزخم‌های من، بی‌حضور تو از تسکین سر باز می‌زنند \nبال‌های من \nتکه‌تکه فرو می‌ریزند \nبره‌های مسیح را می‌بینم که به دنبالم می‌دوند \nو نشان فلوت تو را می‌پرسند \nنه، نمی‌توانم فراموشت کنم.\nخیابان‌ها بی‌حضور تو راه‌های آشکار جهنم‌اند \nتو پرنده‌یی معصومی \nکه راهش را \nدر باغ حیاط زندانی گم کرده است \nتک‌ صورتی ازلی، بر رخسار تمام پیامبرانی \nباد تشنه‌ی تابستانی \nکه گندم‌زاران رسیده در قدوم تو خم می‌شوند \nآشیانه‌ی رودی از برف \nکه از قله‌های بهار فرو می‌ریزد.\nنه \nنمی‌توانم \nنمی‌خواهم که فراموشت کنم.\nتپه‌های خشکیده \nاز پله‌های تو بالا می‌آیند\nتا به بوی نفس‌های تو درمان شوند و به کوهستان بازگردند \nماه هزار ساله دست‌نوشته‌ی آخرش را برای تو می‌فرستد \nتا تصحیحش کند.\nنه، نمی‌توانم فراموشت کنم \nقزل‌آلایی عصیانگری که به چشمه‌ی خود باز می‌رود \nخونین شده در رودها که به جانب دریا روان است…", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "تاریکی به رسم خود آدم را محو می‌کند", "link": "https://echolalia.ir/%d8%aa%d8%a7%d8%b1%db%8c%da%a9%db%8c-%d8%a8%d9%87-%d8%b1%d8%b3%d9%85-%d8%ae%d9%88%d8%af-%d8%a2%d8%af%d9%85-%d8%b1%d8%a7-%d9%85%d8%ad%d9%88-%d9%85%db%8c%e2%80%8c%da%a9%d9%86%d8%af/", "poem": "تاریکی به رسم خود آدم را محو می‌کند\nبه رسم خود از یادت می‌‌برد.\nبرای گذشتن از این تاریکی است\nآتش بر تن کرده‌ام امشب\nبسوی تو بال می‌‌زنم\nبه تو دل باختم\n سرباز تنها\nبه تفنگش پناه می‌‌برد\nیادت\nپرچم میهن است\nوقتی وطنی ندارم", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "برای ستایش تو", "link": "https://echolalia.ir/%d8%a8%d8%b1%d8%a7%db%8c-%d8%b3%d8%aa%d8%a7%db%8c%d8%b4-%d8%aa%d9%88/", "poem": "برای ستایش تو\nهمین کلمات روزمره کافی ست\nهمین که کجا می روی،\nدلتنگم …\nبرای ستایش تو\nهمین گل و سنگ کافی ست\nتا از تو بتی بسازم", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "چون دلتنگ توام", "link": "https://echolalia.ir/%da%86%d9%88%d9%86-%d8%af%d9%84%d8%aa%d9%86%da%af-%d8%aa%d9%88%d8%a7%d9%85/", "poem": "دوست دارم\nدر این شب دلپذیر\nعطر تو\nچراغ بینایی من شود\nو محبوبه شب راهش را گم کند\nدوست دارم\nشب، لرزان از حضورت\nپایش بلغزد\nدر چاله ای از صدف که ماهش می خوانند\nو خنده آفتاب دریا را روشن کند\nاما نه آفتاب است و نه ماه\nعصرگاهی غمگین است\nو من این همه را جمع کرده ام\nچون دلتنگ توام", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "شیپوری از یاد رفته‌ام", "link": "https://echolalia.ir/im-losten-hips/", "poem": "من می‌بینم\nو سرانگشتم را که به تاراج می‌برید\nبا پلکم می‌نویسم\nبا مژه‌هایم نقاشی می‌کنم\nبا تکان سرم\nسرودی می‌سازم\nپلنگی آرام بودم\nپسرانم را خورده‌اید\nبا چرمینه‌ای از پوست‌شان\nبرابر من راه می‌روید\nچمدانی پرم\nکه تحمل هیچ قفلی را ندارم\nشیپوری از یاد رفته‌ام که همهمه‌ای ‌شنیدم\nو از هیجان نبرد\nبر خود می‌لرزم", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "برف در دهانم خواهد ریخت", "link": "https://echolalia.ir/i-will-throw-snow-in-my-mouth/", "poem": "باد\nبر کلمات من می چرخد\nغبار حروف را پاک می کند\nمی بیند نیستی.\nاین گونه که او پرسه زنان دور می شود\nبر می گردد\nبرف در دهانم خواهد ریخت", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "جنگ چیز بدی نیست", "link": "https://echolalia.ir/%d8%ac%d9%86%da%af-%da%86%db%8c%d8%b2-%d8%a8%d8%af%db%8c-%d9%86%db%8c%d8%b3%d8%aa/", "poem": "چیز بدی نیست جنگ\nشکست می خورم\nاشغالم میکنی", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "بیست و ششم آبان", "link": "https://echolalia.ir/%d8%a8%db%8c%d8%b3%d8%aa-%d9%88-%d8%b4%d8%b4%d9%85-%d8%a2%d8%a8%d8%a7%d9%86/", "poem": "ساعت\nدوازده و بیست و پنج دقیقه ی نیمروز\nبیست و ششم آبان\nآفریدگارا\nبگذار\nدهان تو را ببوسم\nغبار ستاره ها را از پلک فرشتگانت بروبم\nکف خانه ات را\nبا دمب بریده ی شیطان جارو کنم\nمتولد شدم\nدر مرز نازک نیستی\nسگ های شما\nاز دهان فرشتگان دورو نجاتم دادند\nپروردگارا\nنه درخت گیلاس ، نه شراب به\nاز سر اشتباهی\nآتش را\nبه نطفه های فرشته یی آمیختی\nو مرا آفریدی\nاما تو به من نفس بخشیدی عشق من\nدهانم را تو گشودی\nو بال مرا که نازک و پرپری بود\nتو به پولادی از حریر\n مبدل کردی\nسپاسگزارم خدای من\nخنده را\nبرای دهان او\nاو را\nبه خاطر من\nو مرا\nبه نیت گم شدن آفریدی", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "نمی توانم فراموشت کنم", "link": "https://echolalia.ir/%d9%86%d9%85%db%8c-%d8%aa%d9%88%d8%a7%d9%86%d9%85-%d9%81%d8%b1%d8%a7%d9%85%d9%88%d8%b4%d8%aa-%da%a9%d9%86%d9%85/", "poem": "نه نمی توانم فراموشت کنم\nزخمهای من بی حضور تو، از تسکین سرباز می زنند\nبالهای من تکه تکه فرو می ریزند\nبره های مسیح را می بینم، که به دنبالم می دوند\nو نشان فولوت تو را می پرسند\nنه نمی توانم فراموشت کنم\nخیابانها بی حضور تو\nراههای آشکار جهنمند\nتو پرنده ای معصومی،\nکه راهش را در باغ حیات زندانی گم کرده است\nتک صورتی ازلی بر رخسار تمام پیامبرانی\nباد تشنه تابستانی، که گندم زاران رسیده در قدوم تو خم می شوند\nآشیانه ی رودی از برف، که از قله های بهار فرو می ریزد\nنه نمی توانم، نمی خواهم که فراموشت کنم!\nتپه های خشکیده از پله های تو بالا می آیند\nتا به بوی نفسهای تو درمان شوند و به کوهستان باز گردند\nماه هزار ساله، دست نوشته ی آخرش را برای تو می فرستد تا تصحیح اش کنی\nنه نمی توانم فراموشت کنم\nقزل آلای عصیانگری که به چشمه خود باز می رود\nخونین شده در رودها که به جانب دریا روان است", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "آمدم، تو نبودی", "link": "https://echolalia.ir/%d8%a2%d9%85%d8%af%d9%85%d8%8c-%d8%aa%d9%88-%d9%86%d8%a8%d9%88%d8%af%db%8c/", "poem": "بین من و تو\nچهل زندان بود\nحیاط به حیاط زندان\nبا پرچم صلحی در دست آمدم\nتو نبودی", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "بر نمی گردند شعرها", "link": "https://echolalia.ir/%d8%a8%d8%b1-%d9%86%d9%85%db%8c-%da%af%d8%b1%d8%af%d9%86%d8%af-%d8%b4%d8%b9%d8%b1%d9%87%d8%a7/", "poem": "بر نمی گردند شعرها\nبه خانه نمی روند\nتا برگردی و دست تکان دهی\nروبانهای سفید را در کف شعرها ببین\nکه چگونه در باران می لرزند\nروبانهای سفید پیچیده بر گل سرخهای بی تاب را ببین\nبر نمی گردند شعرها، پراکنده نمی شوند\nبه انتظار تو در بارانی ایستاده اند\nو به لبخندی، به تکان دستی دلخوشند\nهیچ چیز با تو شروع نشد\nهمه چیز با تو تمام می شود\nکوهستانهایی که قیام کرده اند\nتا آمدنت را پیش از همگان ببینند\nاقیانوسها که کف بر لب می غرند و به جویبار تو راهی ندارند\nباد و هوا که در اندیشه اند، چرا انسان نیستند که با تو سخن بگویند\nو تو! سوسن خاموش\nهمه چیزت را در ظرفی گذاشته به من داده ای\nتا بین واژگان گرسنه قسمت کنم\nهیچ چیز با تو شروع نشد\nهمه چیز با تو تمام می شود\nجز نامم", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "آن قدر به تو نزدیک بودم", "link": "https://echolalia.ir/%d8%a2%d9%86-%d9%82%d8%af%d8%b1-%d8%a8%d9%87-%d8%aa%d9%88-%d9%86%d8%b2%d8%af%db%8c%da%a9-%d8%a8%d9%88%d8%af%d9%85/", "poem": "آن قدر به تو نزدیک بودم\nکه تو را ندیدم\nدر تاریکی خود، به تو لبخند می زنم\nشکرانۀ روزهایی\nکه کنار تو\nراه رفته ام", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "دیدار تو", "link": "https://echolalia.ir/%d8%af%db%8c%d8%af%d8%a7%d8%b1-%d8%aa%d9%88/", "poem": "دیدار تو کشتزار نور است\nآهویى بىیقرار\nکه از لب تشنه‌‏اش\nآفتاب سحر فرو مى‌ریزد،\nدیدارت سکوت است\nآبشار پرندگانى که راه سپیده را مى‏‌جویند،\nلیوانى عسل\nدر کف ناخدایى خسته که بوى نهنگ مى‏‌دهد،\nچایى دم کشیده\nدرست لحظه‏‌یى که از تمام دغدغه‌ها فارغ می‌‏شود\nدیدار تو کشتزار نور است\nبا بزهایى از بلور\nکه به سوى صخره چرا می‌کنند\nبى آن که بدانند مى‏‌شکنند\nو غبار بلور\nدر روحم فرو مى‌پاشند", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "تو مثل منی برف", "link": "https://echolalia.ir/%d8%aa%d9%88-%d9%85%d8%ab%d9%84-%d9%85%d9%86%db%8c-%d8%a8%d8%b1%d9%81/", "poem": "تو مثل منی برف\nراه می‌روی و آب می‌شوی.\nتو مثل منی برف\nآتش را روشن می‌کنی\nتا در هرمش بمیری\nیاس‌های تابستانی ادای تو را در می‌آورند\nپروانه‌ها که تو را ندیدند\nعاشق او می‌شوند\nنکند سرنوشت مرا جائی دیده‌ئی برف.\n کاش می‌توانستی تابستان‌ها بباری\nتا با تن‌پوشی از برف\nبرابر خورشید عشوه‌ها می‌کردیم.\n به شادی مردم اعتماد مکن برف\nتا می‌باری نعمتی\nچون بنشینی به لعنت‌شان دچاری.\nچیزی در سکوت می‌نویسی\nهمه‌مان را گرفتار حکمت خود می‌کنی\nما که سفید‌خوانی‌های تو را خوب می‌شناسیم.\nتو چقدر ساده‌ئی که بر همه یکسان می‌باری\nتو چقدر ساده‌ئی که سرنوشت بهار را روی درخت‌ها\nمی‌نویسی\nکه شتک‌ها هم می‌خوانند\nآخر ببین چه جهان بدی شد\nآفتاب را\nداور تو قرار داده‌اند\nو تو با پائی لرزان به زمین می‌نشینی\nپیداست که می‌شکنی برف.\nتا قَدرت را بدانند\nبا سنگریزه و خرده شیشه فرود آی\nفکر می‌کنم سرنوشت مرا جائی دیده‌ئی برف\nآب شو\nآب شو! موسیقی منجمد!‌\nو بیا و ببین\nرنج را تو کشیدی\nبه نام بهار\nتمام می‌شود", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "زنده‌باشی کبوتر آرام ما", "link": "https://echolalia.ir/%d8%b2%d9%86%d8%af%d9%87%e2%80%8c%d8%a8%d8%a7%d8%b4%db%8c-%da%a9%d8%a8%d9%88%d8%aa%d8%b1-%d8%a2%d8%b1%d8%a7%d9%85-%d9%85%d8%a7/", "poem": "در سایه‌ی هر کلاهی\nکبوتر جادوگری است\nو زیر بغ بغوی هر کبوتر آرام\nرودخانه‌یی\nسربازان فراری را به جبهه‌ی جنگ می‌برد.\n سربازان ترانه‌ی میهنی می‌خوانند\nشلیک می‌کنند\nمی‌میرند.\n زنده‌باشی کبوتر آرام ما\nزنده باشی\nهمه‌مان را\nزنده زنده\nتحویل پاسگاه پلیس داده‌ئی.\nاز شعرهای منتشر نشده کتاب صبح آفتابی‌تان به‌خیر گرگ برفی", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "تو پر کشیدی", "link": "https://echolalia.ir/%d8%aa%d9%88-%d9%be%d8%b1-%da%a9%d8%b4%db%8c%d8%af%db%8c/", "poem": "باد می وزید\nکه تو پر کشیدی\nشاد بودید\nهم تو\nهم شکارچی گنگی\nکه از سر اتفاق\nدر سایه ی شاخه ها می گذشت", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "ماجراى مرا پایانى نبود", "link": "https://echolalia.ir/%d9%85%d8%a7%d8%ac%d8%b1%d8%a7%d9%89-%d9%85%d8%b1%d8%a7-%d9%be%d8%a7%d9%8a%d8%a7%d9%86%d9%89-%d9%86%d8%a8%d9%88%d8%af-2/", "poem": "ماجراى مرا پایانى نبود\nدر تمام اتاق‌‏ها\nخیال‌‏هاى تو پرپرزنان می‌‏رفتند و می‌آمدند\nو پرندگانى\nبال‏‌هاى تو را می‌چیدند و به خود می‌بستند\nکه فریبم دهند\nموسى\nدر آتش تکه‏‌هاى عصایش می‌‏سوخت\nبع‏‌بع گوسفندانى گریان\nدر فراق شبان گمشده\nدر اتاقم می‌‏پیچید\nو من\nتکه تکه\nفراموش می‌شدم\nبوى پیرهنت چون برف بهارى تمام اتاق‌‏ها را سفید کرده بود\nعقربه‌‏ها\nمثل دو تیغه الماس\nبر مچ دستم برق می‌زدند\nو زمین\nبه قطره اشک درشتى معلق می‌مانست\nماجراى مرا پایانى نبود\nاگر عطر تو از صندلى برنمی‌خاست\nدستم را نمی‌گرفت و\nبه خیابانم نمی‌برد", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "نه، نمی‌توانم فراموشت کنم", "link": "https://echolalia.ir/%d9%86%d9%87%d8%8c-%d9%86%d9%85%db%8c%e2%80%8c%d8%aa%d9%88%d8%a7%d9%86%d9%85-%d9%81%d8%b1%d8%a7%d9%85%d9%88%d8%b4%d8%aa-%da%a9%d9%86%d9%85/", "poem": "نه، نمی‌توانم فراموشت کنم\nزخم‌های من، بی‌حضور تو از تسکین سر باز می‌زنند\nبال‌های من\nتکه‌تکه فرو می‌ریزند\nبره‌های مسیح را می‌بینم که به دنبالم می‌دوند\nو نشان فلوت تو را می‌پرسند\nنه، نمی‌توانم فراموشت کنم\nخیابان‌ها بی‌حضور تو راه‌های آشکار جهنم‌اند\nتو پرنده‌یی معصومی\nکه راهش را\nدر باغ حیاط زندانی گم کرده است\nتک‌ صورتی ازلی، بر رخسار تمام پیامبرانی\nباد تشنه‌ی تابستانی\nکه گندم‌زاران رسیده در قدوم تو خم می‌شوند\nآشیانه‌ی رودی از برف\nکه از قله‌های بهار فرو می‌ریزد\nنه\nنمی‌توانم\nنمی‌خواهم که فراموشت کنم\nتپه‌های خشکیده\nاز پله‌های تو بالا می‌آیند\nتا به بوی نفس‌های تو درمان شوند و به کوهستان بازگردند\nماه هزار ساله دست‌نوشته‌ی آخرش را برای تو می‌فرستد\nتا تصحیحش کند\nنه، نمی‌توانم فراموشت کنم\nقزل‌آلایی عصیانگری که به چشمه‌ی خود باز می‌رود\nخونین شده در رودها که به جانب دریا روان است", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "ماجراى مرا پایانى نبود", "link": "https://echolalia.ir/%d9%85%d8%a7%d8%ac%d8%b1%d8%a7%d9%89-%d9%85%d8%b1%d8%a7-%d9%be%d8%a7%d9%8a%d8%a7%d9%86%d9%89-%d9%86%d8%a8%d9%88%d8%af/", "poem": "ماجراى مرا پایانى نبود\nدر تمام اتاق‏ها\nخیال‏هاى تو پرپرزنان مى‏رفتند و مى‏آمدند\nو پرندگانى\nبال‏هاى تو را مى‏چیدند و به خود مى‏بستند\nکه فریبم دهند\nموسى\nدر آتش تکه‏هاى عصایش مى‏سوخت\nبع‏بع گوسفندانى گریان\nدر فراق شبان گمشده\nدر اتاقم مى‏پیچید\nو من\nتکه تکه\nفراموش مى‏شدم\nبوى پیرهنت چون برف بهارى تمام اتاق‏ها را سفید کرده بود\nعقربه‏ها\nمثل دو تیغه الماس\nبر مچ دستم برق مى‏زدند\nو زمین\nبه قطره اشک درشتى معلق مى‏مانست\nماجراى مرا پایانى نبود\nاگر عطر تو از صندلى برنمى‏خاست\nدستم را نمى‏گرفت و\nبه خیابانم نمى‏برد", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "باران صبح نم نم می بارد", "link": "https://echolalia.ir/%d8%a8%d8%a7%d8%b1%d8%a7%d9%86-%d8%b5%d8%a8%d8%ad-%d9%86%d9%85-%d9%86%d9%85-%d9%85%db%8c-%d8%a8%d8%a7%d8%b1%d8%af/", "poem": "باران صبح\nنم نم\nمی بارد\nو تو را به یاد می آورد\nکه نم نم باریدی\nو ویران کردی\nخانه کهنه را\nکتاب: پنجاه و سه ترانه عاشقانه", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "عطر تو رسوایم می کند", "link": "https://echolalia.ir/%d8%b9%d8%b7%d8%b1-%d8%aa%d9%88-%d8%b1%d8%b3%d9%88%d8%a7%db%8c%d9%85-%d9%85%db%8c-%da%a9%d9%86%d8%af/", "poem": "سر می روم از خویش\nاز گوشه گوشه فرو می ریزم\nو عطر تو\nرسوایم می کند", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "ﺍﺯ ﭘﻴﺸﺖ ﻛﻪ ﺑﺮﻣﯽ ﮔﺮﺩﻡ", "link": "https://echolalia.ir/%ef%ba%8d%ef%ba%af-%ef%ad%98%ef%bb%b4%ef%ba%b8%ef%ba%96-%ef%bb%9b%ef%bb%aa-%ef%ba%91%ef%ba%ae%ef%bb%a3%ef%af%bd-%ef%ae%94%ef%ba%ae%ef%ba%a9%ef%bb%a1/", "poem": "ﺍﺯ ﭘﻴﺸﺖ ﻛﻪ ﺑﺮﻣﯽ ﮔﺮﺩﻡ\nﺣﺲ ﮔﺎﻭ ﻧﺮﯼ ﺯﺧﻤﯽ ﺑﺎ ﻣﻦ ﺍﺳﺖ\nﻭﻗﺘﯽ ﺍﺯ ﻣﻴﺪﺍﻥ\nﺑﻪ ﺳﻮﯼ ﻣﺮﺗﻊ ﺧﻮﺩ ﻣﯽ ﺩﻭﺩ\nﺑﺎ ﻧﻴﺰﻩ ﻫﺎﯼ ﻣﺮﺻﻌﯽ ﺩﺭ ﭘﺸﺘﻢ", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "ای آزادی، درهایت را باز کن", "link": "https://echolalia.ir/%d8%a7%db%8c-%d8%a2%d8%b2%d8%a7%d8%af%db%8c%d8%8c-%d8%af%d8%b1%d9%87%d8%a7%db%8c%d8%aa-%d8%b1%d8%a7-%d8%a8%d8%a7%d8%b2-%da%a9%d9%86/", "poem": "با خالکوب ستاره ها\nبر تاریکی دست ها\nعابران به سوی تو بال می زنند\nمی آیند\nتا در حیاط خانه تو\nگل های پژمرده خود را بکارند\nو تو از راهی می رسی\nکه پریشانی دور می شود…\nتو اینهمه نزدیک بودی و اینهمه دور به نظر می رسیدی!\nپس پلک هایمان بودی، و دیده نمی شدی!\nدرهایت را باز کن\nما ایستاده ایم\nخیابان های تو ما را پیش می برد\nما می آئیم\nتا جای واژه نارنج نارنج\nو جای هوا هوا بنشانیم\nو در شعری زنده شناور باشیم…\nتو نخستین حرفی\nکه نخستین برگ های بهاری به زبان می آرند\nنخستین نانی\nکه پس از جنگی شوم\nاز تنور دهکده ای خارج می شود\nنخستین نامی\nکه بر بچه زندگی می گذاریم…\nدر هایت را باز کن\nما می آئیم\nبا عکس جوانی تو\nدر جیب پاره مان\nو هر چه که نزدیک تر می شویم\nتو جوان تر و زیباتر می شوی\nدرهایت را باز کن\nهر چه نشانه است در کف مان\nخانه توست\nای آزادی", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "دخترم سنت شان بود", "link": "https://echolalia.ir/%d8%af%d8%ae%d8%aa%d8%b1%d9%85-%d8%b3%d9%86%d8%aa-%d8%b4%d8%a7%d9%86-%d8%a8%d9%88%d8%af/", "poem": "دخترم\nسنت شان بود\nزنده به گورت کنند\nتو کشته شدى\nملتى زنده به گور مى شود.\nببین که چه آرام سر بر بالش مى گذارد\nاو که پول مرگ تو را گرفته\nشام حلال مى خورد.\nتو فقط ایستاده بودى\nو خوش‌دلانه نگاه مى کردى\nکه به خانه‌ات بر گردى\nاما دیگر اتاق کوچک خود را نخواهى دید دخترم\nو خیل خیال هاى خوش آینده\nبر در و دیوارش پرپر مى زنند.\nتو مثل مرغ حلالى به دام افتادى\nمرغى حیران\nکه مضطربانه چهره ى صیادش را جستجو مى کند\nتو به دام افتادى\nهمچون خوشه‌ى انگورى\nکه لگدکوب شد\nو بدل به شراب حرام مى‌شود.\nکیانند اینان\nپنهان بر پنجره‌ها، بام‌ها\nکیانند اینان در تاریکى\nکه با صداى پرنده ى خانگى\nپارس مى کنند.\nکشتندت دخترم\nکشتندت\nتا یک تن کم شود\nاما تو چگونه این همه تکثیر مى شوى.\nآه نداى عزیز من\nگل سرخى که بر گلوى تو روئیده بود\nباز شد\nگسترده شد\nو نقشه ى ایران را در ترنم گلبرگ هایش فرو پوشانید\nو اینانى که ندا داده اند\nبلبلانند\nمیلیون ها تن که گرد گلى نشسته\nو نام تو را مى خوانند.\nیعنى ممکن است صداشان را که براى تو آواز مى خوانند نشنوى\nیعنى پنجره ات را بستند که صداى پیروزى خود را هم نشنوى\nببین که چه آرام سر بر بالش مى گذارد\nاو که صید حلال مى خورد", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "می خواستم ترانه ای باشم", "link": "https://echolalia.ir/%d9%85%db%8c-%d8%ae%d9%88%d8%a7%d8%b3%d8%aa%d9%85-%d8%aa%d8%b1%d8%a7%d9%86%d9%87-%d8%a7%db%8c-%d8%a8%d8%a7%d8%b4%d9%85/", "poem": "می خواستم ترانه یی باشم\nکه بچه های دبستانی از بر کنند\nدریا که می شنود\nتوفان اش را پشت اش پنهان کن\nو برگ های علف\nنت های به هم خوردن شان را\nاز روی صدای من بنویسند\nمی خواستم ترانه یی باشم\nکه چشمه زمزمه ام کند\nآبشار\nبا سنج و دهل بخواند\nاما ترانه ی غمگینم\nو دریا ، غروب\nبچه هایش را جمع می کند که صدایم را نشنوند\nنت هایم را تمام نکرده\nچرا\nرهایم کردی", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "به آتش‌تان کشیدند؟", "link": "https://echolalia.ir/%d8%a8%d9%87-%d8%a2%d8%aa%d8%b4%e2%80%8c%d8%aa%d8%a7%d9%86-%da%a9%d8%b4%db%8c%d8%af%d9%86%d8%af%d8%9f/", "poem": "آیا برای گرم کردن بازارشان\nبه آتش‌تان کشیدند؟\nحتا باد ایستاده بود و نگاه می‌کرد که شعله فرو بنشیند\nحتا شاخه‌ها\nاز سوزاندن خود\nتن زدند\nکودکان اول ابتدایی\nاز هفت سالگی به عقب برگشتند\nتا اعداد و حروفِ دروغ را نخوانند.\nو به هنگامی که از مراسم‌تان بازگشتیم\nدست نوشته‌های مجسمه‌ها بر کاغذ\nبر پایه‌ی شکسته‌ی مرمری می‌لرزید\nآنان\nشرمناکِ سنگ بودن‌شان\nسر به بیابان‌ها، رفته بودند", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "می‌گویم زغال چرا خاموشی", "link": "https://echolalia.ir/%d9%85%db%8c%e2%80%8c%da%af%d9%88%d9%8a%d9%85-%d8%b2%d8%ba%d8%a7%d9%84-%da%86%d8%b1%d8%a7-%d8%ae%d8%a7%d9%85%d9%88%d8%b4%db%8c/", "poem": "می‌گویم زغال چرا خاموشی\nگل سرخ هائی در دهانت پنهان است\nچرا سخنی نمی گوئی\nمگر که بسوزانندت", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "تنهایی ها عمیق اند", "link": "https://echolalia.ir/%d8%aa%d9%86%d9%87%d8%a7%db%8c%db%8c-%d9%87%d8%a7-%d8%b9%d9%85%db%8c%d9%82-%d8%a7%d9%86%d8%af/", "poem": "تنهایی ها عمیق اند\nعمیق\nمثل صورت مردگان\nحلزون ها چقدر تنهایند\nبه جز آشیانه ی خود همراهی ندارند\nتنهایی ها عمیق اند، آشیانه ی کوچکم!\nو تو در خاموشی هایم می درخشی\nدر آتش و روشنی می درخشی\nو من آن قدر دوستت دارم\nکه فراموش می کنم\nزندگی\nبا بلعیدن زندگان است تنها که ادامه دارد", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "فرشتگان به چه کاری مشغولند", "link": "https://echolalia.ir/%d9%81%d8%b1%d8%b4%d8%aa%da%af%d8%a7%d9%86-%d8%a8%d9%87-%da%86%d9%87-%da%a9%d8%a7%d8%b1%db%8c-%d9%85%d8%b4%d8%ba%d9%88%d9%84%d9%86%d8%af/", "poem": "پس این فرشتگان به چه کاری مشغولند\nکه مثل پرندگان راست راست می‌چرخند در هوا\nسر ماه\nحقوق‌شان را می‌گیرند\nپس این فرشتگان به چه کاری مشغولند\nکه مرگ تو را ندیدند.\nکاش پر وبال‌شان در آتش آفتاب تیر بسوزد\nما با ذغال‌شان\nشعار خیابانی بنویسیم\nپس این فرشتگان پیر شده\nجز جاسوسی ما\nبه چه کار بد دیگری مشغولند\nکه فریاد ما به گوش کسی نمی‌رسد", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "دلتنگی", "link": "https://echolalia.ir/%d8%af%d9%84%d8%aa%d9%86%da%af%db%8c-%d8%b4%d9%85%d8%b3-%d9%84%d9%86%da%af%d8%b1%d9%88%d8%af%db%8c/", "poem": "دلتنگی\nخوشه انگور سیاه است\nلگدکوبش کن\nلگدکوبش کن\nبگذار ساعتی\nسربسته بماند\nمستت می‌کند اندوه", "poet_nationality": "ایرانی", "poet_name": "شمس لنگرودی", "poet_link": "https://echolalia.ir/category/sher/iranian-poets/shams-langroudi/"}
{"title": "آسمان بر فراز بام است", "link": "https://echolalia.ir/the-sky-is-over-the-roof/", "poem": "آسمان بر فراز بام \nچقدر آبی، چقدر آرام  است! \nدرختی بر فراز بام \nشاخه اش را می‌جنباند.\nناقوس در آسمان پیش چشم \nآرام، آرام طنین می‌اندازد \nپرنده ای بر درخت پیش چشم \nآواز حزن انگیز خود را سر می‌دهد.\nخدای من، خدای من! زندگی اینجاست\nبی آلایش و آرام\nاین هیاهوی آرام بخش از جانب شهر می‌آید.\nهان با تو هستم ! تو که همواره گریانی!\nتو را می‌گویم هان!\nچه کردی با جوانی خویش؟", "poet_nationality": "فرانسه", "poet_name": "پل ورلن", "poet_link": "https://echolalia.ir/category/sher/french-poets/paul-verlaine/"}
{"title": "در اندوه بیکرانۀ دشت", "link": "https://echolalia.ir/in-the-sadness-of-the-plain/", "poem": "در اندوه بیکرانه دشت\nبرف نا پایدار همچون\nدانه های شن می درخشد\nآسمان تیره گون است\nو هیچ پرتوی در آن نیست\nآدمی گمان می برد که\nزیستن و مردن مهتاب را\nبا چشم خود می بیند\nبلوط بنان بیشه های نزدیک\nدر میانه بخارات آب\nبه کردار ابرهای گران\nموج بر میدارند\nآسمان تیره گون است\nو هیچ پرتوی در آن نیست\nآدمی گمان می برد که\nزیستن و مردن مهتاب را\nبا چشم خود می بیند.\nای زاغچه ی  نفس بریده\nوی گرگ های تن تکیده\nاز این بادهای استخوان سوز\nباری چه به سر شده شما را؟\nدر اندوه بیکرانه دشت\nبرف نا پایدار همچون\nدانه های شن می درخشد.", "poet_nationality": "فرانسه", "poet_name": "پل ورلن", "poet_link": "https://echolalia.ir/category/sher/french-poets/paul-verlaine/"}
{"title": "دل من گریان است", "link": "https://echolalia.ir/my-heart-is-crying/", "poem": "دل من گریان است \nهمچو باران که زَنَد بر سر شهر \nآه این رخوت و این سستی چیست \nکه به ژرفای دلم راه گشود؟\nای صدای خوش نوای باران \nبر سر خاک به روی هر بام ! \nبهر این دل که به حزن است عجین \nای ترانه، ای صدای باران !\nاین دل غمزده پر آشوب \nبی سبب می‌گرید \nراستی حرف جفاکاری نیست \nآه این سوگ بود بی‌بنیاد؟\nبد ترین درد دل من این است \nکه نمی دانم هیچ \nخالی از عشق بدور از کینه \nدلم اینگونه ز غم آکنده است !", "poet_nationality": "فرانسه", "poet_name": "پل ورلن", "poet_link": "https://echolalia.ir/category/sher/french-poets/paul-verlaine/"}
{"title": "هدفی نیست", "link": "https://echolalia.ir/%d9%87%d8%af%d9%81%db%8c-%d9%86%db%8c%d8%b3%d8%aa/", "poem": "هدفی نیست\nمن زه کمان را می‌کشم\nو رهایش می‌کنم\nبدون تیر.\nم", "poet_nationality": "ارمنی", "poet_name": "گئورک امین", "poet_link": "https://echolalia.ir/category/sher/armenian-poets/gevorg-emin/"}
{"title": "باید از خانه بیرون می زدم", "link": "https://echolalia.ir/%d8%a8%d8%a7%db%8c%d8%af-%d8%a7%d8%b2-%d8%ae%d8%a7%d9%86%d9%87-%d8%a8%db%8c%d8%b1%d9%88%d9%86-%d9%85%db%8c-%d8%b2%d8%af%d9%85/", "poem": "تاریک شده بود\nبرای تازه شدن\nباید از خانه بیرون می زدم\nمادرم گفت: مواظب باش\nبیرون سگ کشی ست\nبرگردان", "poet_nationality": "ارمنی", "poet_name": "گئورک امین", "poet_link": "https://echolalia.ir/category/sher/armenian-poets/gevorg-emin/"}
{"title": "تمام روز در انتظار زنگ تلفن بودم", "link": "https://echolalia.ir/%d8%aa%d9%85%d8%a7%d9%85-%d8%b1%d9%88%d8%b2-%d8%af%d8%b1-%d8%a7%d9%86%d8%aa%d8%b8%d8%a7%d8%b1-%d8%b2%d9%86%da%af-%d8%aa%d9%84%d9%81%d9%86-%d8%a8%d9%88%d8%af%d9%85/", "poem": "صبح تو را در فروشگاه دیدم\nهلو و زردآلو سوا می‌کردی\nگفتی برای یک مهمان است.\nتمام روز\nدر انتظار زنگ تلفن بودم\nبرگردان", "poet_nationality": "ارمنی", "poet_name": "گئورک امین", "poet_link": "https://echolalia.ir/category/sher/armenian-poets/gevorg-emin/"}
{"title": "اتوبان رودخانه ای غمگین است", "link": "https://echolalia.ir/%d8%a7%d8%aa%d9%88%d8%a8%d8%a7%d9%86-%d8%b1%d9%88%d8%af%d8%ae%d8%a7%d9%86%d9%87-%d8%a7%db%8c-%d8%ba%d9%85%da%af%db%8c%d9%86-%d8%a7%d8%b3%d8%aa/", "poem": "اتوبان، رودخانه ای غمگین است\nکه مرا از تو دور می کند\nآب که از سر ما گذشت\nاما ماهی ها غرق نخواهند شد\nتنها در کنار اتوبان می ایستند\nو برای شیشه های بالا کشیده دست تکان می دهند\nتا از سرما یخ بزنند\nو روی آب بیایند\nتنها سنگ ها هستند\nکه برای همیشه ته نشین خواهند شد\nتو با شوهرت ماهی می خوری\nمن زل می زنم به ماه و\nدیوانه می شوم و\nکوچه ها را آواز می خوانم و\nبه سنگ ها لگد می زنم و\nزنم و\nبغضم می ترکد\nاز تو که دور می شوم\nکوچه که هیچ!\nگاهی اتوبان هم بن بست است\nمن رودخانه ای را می شناسم\nکه با دریا قهر کرد\nو عاشقانه\nبه فاضلاب ریخت", "poet_nationality": "ایرانی", "poet_name": "سید مهدی موسوی", "poet_link": "https://echolalia.ir/category/sher/iranian-poets/mehdi-mousavi/"}
{"title": "جبر می‌کرد تا پیاده شوم", "link": "https://echolalia.ir/%d8%ac%d8%a8%d8%b1-%d9%85%db%8c%e2%80%8c%da%a9%d8%b1%d8%af-%d8%aa%d8%a7-%d9%be%db%8c%d8%a7%d8%af%d9%87-%d8%b4%d9%88%d9%85/", "poem": "جبر می‌کرد تا پیاده شوم\nتوی یک ایستگاه نامعلوم\nترس دارم از این شب مشکوک\nمثل بچه از امتحان علوم\nترس دارد به خواب می‌چسبد\nتا به فردای پوچ شک بکند\nشاید آن چشم‌های بی‌روشن!\nبه شب لعنتی کمک بکند\nموشی از پشت تخت می‌گذرد\nدر تنم گریه‌ای‌ست جرواجر\nموس بر روی میز می‌لغزد\nعکس خورشید توی کامپیوتر\nامتحان از تو دادن و کردن\nبر لبم مزه‌ی شکست و عرق\nبر کتابی که نیست خم شده‌ام\nتوی تاریکی شب مطلق\nآرزوی پلنگ‌های جوان\nمی‌دود از گذشته در تختم\nمثل یک موش مرده غم دارم\nمثل یک موش مرده خوشبختم\nباید از خواب‌ها پیاده شدم\nزندگی ایستگاه مشکوکی‌ست\nهمه‌ی شب، مچاله زیر پتو\nهق و هق عروسکی کوکی‌ست", "poet_nationality": "ایرانی", "poet_name": "سید مهدی موسوی", "poet_link": "https://echolalia.ir/category/sher/iranian-poets/mehdi-mousavi/"}
{"title": "خواستی مثل ابرها باشی", "link": "https://echolalia.ir/%d8%ae%d9%88%d8%a7%d8%b3%d8%aa%db%8c-%d9%85%d8%ab%d9%84-%d8%a7%d8%a8%d8%b1%d9%87%d8%a7-%d8%a8%d8%a7%d8%b4%db%8c-%d9%85%d9%87%d8%af%db%8c-%d9%85%d9%88%d8%b3%d9%88%db%8c/", "poem": "سبزه ها را گره زدم به غمت\nغم ِ از صبر بیشتر شده ام\nسال ِ تحویل ِ زندگیت به هیچ\nسیزده های در به در شده ام\nسفره ای از سکوت می چینم\nخسته از انتظار و دوری ها\nسال هایی که آتشم زده اند\nوسط چارشنبه سوری ها\nبچّه بودم… و غیر عیدی و عشق\nبچّه ها از جهان چه داشته اند ؟\nدر ِ گوشم فرشته ها گفتند\nلای قرآن «تو» را گذاشته اند\nخواستی مثل ابرها باشی\nخواستم مثل رود برگردی\nسیزده روز تا تو برگشتم\nسیزده روز گریه ام کردی\nماه من بود و عشق دیوانه\nتا که یکدفعه آفتاب آمد\nماهی قرمزی که قلبم بود\nمرد و آرام روی آب آمد\nپشت اشک و چراغ قرمزها\nایستادم! دوباره مرد شدم\nسبزه ای توی جوی آب افتاد\nسبز ماندم اگرچه زرد شدم\n«وَانْ یَکاد»ی که خواندم و خواندی\nوسط قصه ی درازی ها\nباختم مثل بچّه ای مغرور\nتوی جدّی ترین ِ بازی ها\nسبزه ها را گره زدم اما\nبا کدام آرزو؟ کدام دلیل\nمثل من ذرّه ذرّه می میرند\nهمه ی سال های بی تحویل", "poet_nationality": "ایرانی", "poet_name": "سید مهدی موسوی", "poet_link": "https://echolalia.ir/category/sher/iranian-poets/mehdi-mousavi/"}
{"title": "از شیشه ی مشروب خالی توی یخچالم", "link": "https://echolalia.ir/empty-wine-glass/", "poem": "از شیشه ی مشروب خالی توی یخچالم\nاز من که دارد می رود از حال تو، حالم!\nاز کوه استفراغ!! روی دفتری کاهی\nاز زنگ های بی جوابی که نمی خواهی\nاز زندگی که در نگاهم مردگی دارد\nمعشوقه ی بدبخت تو افسردگی دارد!\nاز قرص ها که خودکشی را یاد می گیرند\nاز سوسک ها که از تنم ایراد می گیرند!\nاز نصفه های تیغ در حمّام غمگینم\nمی بینمت! امّا فقط کابوس می بینم\nبر روی دور تند… نه سال تمامی که…\nاز خواب هایت/ می پرم از پشت بامی که…\nاز دست تو دیوانه ام بی حدّ و اندازه\nاز دست تو در گردن معشوقه ای تازه\nاز سر زدن به خانه ام مابین کردن هات!!\nاز گوشی اشغال تو، از چهره ی تنهات\nمی بینم و کنج خودم سردرد می گیرم\nرگ می زنم… هی می زنم… امّا نمی میرم\nرگ می زنم از درد که دیوانه ام کرده\nپاشیده خون مانند تو در اوّلین پرده\nپاشیده خون از گریه ات بعد از هماغوشی\nاز اسم من، تنها، میان اوّلین گوشی\nاز اسم من که در تنت تا آخر خط رفت\nاز اسم من که عاقبت یک روز یادت رفت\nاز فکر تو، از گرمی خون، خوب می خوابم!\nتو نیستی! با شیشه ی مشروب می خوابم!!\nبالا می آرم از تو و از کلّه ی پوکم\nاز اینکه به هر چیز تو بدجور مشکوکم\nاز قصّه ی بی مزّه ی وصل و جدایی ها!\nروی کتت در جستجوی موطلایی ها\nباید بخندم پیش تو بغض صدایم را\nبیرون بریزم مثل هر شب قرص هایم را\nباید ببخشی که بدم، خیلی «غلط» دارم!\nبا هر که بودی، باش! خیلی دوستت دارم\nمن را ببخش امشب اگر چشمم سیاهی رفت\nتا صبح پیشم باش! تا صبحی که خواهی رفت…\nبگذار تا مویی بماند از تو بر تختم\nبا هر که بودی، باش! من با درد، خوشبختم", "poet_nationality": "ایرانی", "poet_name": "سید مهدی موسوی", "poet_link": "https://echolalia.ir/category/sher/iranian-poets/mehdi-mousavi/"}
{"title": "خواستم داد شوم گرچه لبم دوخته است", "link": "https://echolalia.ir/%d8%ae%d9%88%d8%a7%d8%b3%d8%aa%d9%85-%d8%af%d8%a7%d8%af-%d8%b4%d9%88%d9%85-%da%af%d8%b1%da%86%d9%87-%d9%84%d8%a8%d9%85-%d8%af%d9%88%d8%ae%d8%aa%d9%87-%d8%a7%d8%b3%d8%aa-%d8%b3%db%8c%d8%af-%d9%85/", "poem": "خواستم داد شوم گرچه لبم دوخته است\nخودم و جدّم و جدّ پدرم سوخته است\nخواستم جیغ شوم، گریه ی بی شرط شوم\nخواستم از همه ی مرحله ها پرت شوم\nوسط گریه ی من رقص جنوبی کردیم\nکامپیوتر شدم و بازی ِ خوبی کردیم\nکسی از گوشی مشغول، به من می خندید\nآخر مرحله شد، غول به من می خندید!\nدل به تغییر، به تحقیر، به زندان دادم\nوسط تلویزیون باختم و جان دادم!\nیک نفر، از وسط کوچه صدا کرد مرا\nبازی مسخره ای بود… رها کرد مرا!\nبا خودم، با همه، با ترس تو مخلوط شدم\nشوت بودم! که به بازی بدی شوت شدم!!\nخشم و توپیدن من! در پی ِ یاری تازه\nترس گل دادن تو در وسط ِ دروازه\nآنچه می رفت و نمی رفت فرو… من بودم!\nحافظ ِ اینهمه اسرار ِ مگو، من بودم\n«آفرین بر نظر ِ لطف ِ خطاپوشش» بود\nیک نفر، آن طرف ِ گوشی ِ خاموشش بود\nاز تحمّل که گذشتم به تحمّل خوردم\nدردم این بود که از یار ِ خودی گل خوردم!\nحرفی از عقل ِ بداندیش به یک مست زدند\nباختم! آخر بازی، همگی دست زدند\nاز تو آغاز شدم تا که به پایان برسم\nرفتم از کوچه که شاید به خیابان برسم\nبوی زن دادم و زن داد به موی فـَشِنم!!\nراه رفتم که به بیراهه ی خود، مطمئنم\nعینک دودی ام از تو متلک می انداخت\nبعد هر سکس، مرا عشق به شک می انداخت\nخواندم و خواندی ام از کفر هزاران آیه\nبعد بر باد شدم با موتور همسایه\nحسّ عصیان زنی که وسط سیبم بود\nحسّ سنگینی ِ چاقوت که در جیبم بود\nزنگ می خوردی و قلبم به صدا دوخته بود\n«تا کجا باز دل غمزده ای سوخته بود»\nروحت اینجا و تن ِ دیگری ات می لرزید\nاوج لذت به تن ِ بندری ات می لرزید\nخسته از آنچه که بود و به خدا هیچ نبود\nخسته از منظره ی خسته ی تهران در دود\nخسته از بودن تو، خسته تر از رفتن تو\nخسته از «مولوی» و «شوش» به «راه آهن» تو\nخسته از بازی ِ این پنجره ی وابسته\nرفتم از شهر تو با سوت قطاری خسته\nوسط گریه ی آخر… وسط ِ «تا به ابد»\nتخت بودم به قطاریدن ِ تهران-مشهد\nشب تکان خورد و به ماتحت، صدا خارج کرد\nدستی از دست تو از ریل، مرا خارج کرد\nسوختم از شب ِ لب بازی ِ آتش با من\nشوخی مسخره ی فاحشه هایش با من\nکز شدم کنج اطاقم وسط ِ کمرویی\n«نیچه» خواندم وسط ِ خانه ی دانشجویی\nمرده بودی و کسی در نفس ِ من جان داشت\nمرده بودی و کسی باز به تو ایمان داشت!\nکشتمت! تن زده در ورطه ی خون رقصیدم\nپشت هر میکروفون از فرط جنون رقصیدم\nبال داریم که بر سیخ، کبابش کردند!\nشعر خواندیم اگر فحش حسابش کردند!\nدکتر ِ مرده که پای شب ِ بیمار بماند\n«هر که این کار ندانست در انکار بماند»\nفحش دادند و دلم خون شد و عمری خون خورد!\nتلخ گفتند و کسی با خود ِ تو زیتون خورد\nشب ِ من وصل شد از گریه به شب های شما\nشب قسم خورد به زیتون و به لب های شما\nشب ِ قرص از وسط ِ تیغ… شب ِ دار زدن…\nشب ِ تا صبح، کنار تلفن زار زدن\nشب ِ سنگینی یک خواب، کنار تختم\nلمس لبخند تو در طول شب بدبختم\nشب ِ دیوار و شب ِ مشت، شب ِ هرجایی\nشب ِ آغوش کسی در وسط تنهایی\nشب ِ پرواز شما از قفس خانگی ام\nشب ِ دیوانگی ام در شب دیوانگی ام\nپاره شد خشتک من روی کتابی دینی\n«تو مگر بر لب آبی به هوس بنشینی»\nخام بودم که مرا سوختی از بس پختم!\nپاره شد پیرهنم… دیدم و دیدی: لختم\nفحش دادم به تو از عقل، نه از بدمستی!\nمست کردم به فراموشی ِ «بار ِ هستی»\nاز گذشته شب تو تا به هنوزم آمد\nمست کردم که نفهمم چه به روزم آمد!\nوسط آینه دیدی و ندیدم خود را\nدر شب یخزده سیگار کشیدم خود را\nبه خودم زنگ زدم توی شبی پاییزی\nدود سیگار شدم تا که نبینم چیزی\nدرد بودیم اگر دردشناسی کردیم\nکافه رفتیم! ولی بحث سیاسی کردیم\nگریه کردیم به همراهی ِ هر زندانی\nفحش دادیم به آقای ِ شب ِ طولانی\nگریه کردیم ولی زیر پتویی ساکت\nفحش دادیم به اخبار تو در اینترنت\nعشق، آزادی ِ تو بود و نبودی پیشم\n«من که بدنام جهانم چه صلاح اندیشم»؟!\nسرد بود آن شب و چندی ست که شب ها سردند\nما که کردیم دعا تا که چه با ما کردند!\nصبح، خورشید زد و شب که به پایان نرسید\nبه تو پیغام ِ من از داخل زندان نرسید\nگریه کردم به امیدی که ندارم در باد\n«آه! کز چاه برون آمد و در دام افتاد»\nخنده ام مثل ِ همه چیزم و دنیا الکی ست\nاوّل و آخر ِ این قصّه ی پر غصّه یکی ست!\nاز دروغی که نگفتیم و به ما می شد راست\n«کس ندانست که منزلگه ِ مقصود کجاست»\nخسته از هرچه نبوده ست که حتما ً بوده!\nخسته از خستگی ِ این شب ِ خواب آلوده\nمی نشینم وسط ِ گریه ی تهران در دود\nمی نشینم جلوی عکس زنی خواب آلود\nگم شده در وسط اینهمه میدان شلوغ\nبغض من می ترکد در شب تو با هر بوق\nبه کسی در وسط ِ آینه ها سنگ زدن!\nبه زنی منتظر ِ هیچ کست زنگ زدن\nبه زنی با لب خشکیده و چشمی قرمز\nبه زنی گریه کنان روی کتاب ِ «حافظ»\nبه زنی سرد شده در دل ِ تابستانت!\nبه زنی رقص کنان در وسط ِ بارانت\nبه زنی خسته از این آمدن و رفتن ها\nبه زنی بیشتر از بیشتر از تو، تنها", "poet_nationality": "ایرانی", "poet_name": "سید مهدی موسوی", "poet_link": "https://echolalia.ir/category/sher/iranian-poets/mehdi-mousavi/"}
{"title": "با این همه او را کشتند", "link": "https://echolalia.ir/however-they-killed-him/", "poem": "می‌خواست زنده بماند، \nبه همان اندازه که ما می‌خواهیم \nبا این همه او را کشتند.\nلبخندی بر لبان داشت، \nمثل وقتی که من پیچ کوچه را می‌پیچم \nو از پشت پنجره‌ی تو \nنور می‌بینم \n– با این همه او را کشتند.\nتاب آورد و پذیرفت که از یادش خواهیم برد، \nبه همان سان که سنگ نگاه‌دارنده‌ی خانه‌مان را \nاز یاد می‌بریم \n– با این همه او را کشتند.\nاز کتاب « شعر امروز یونان»", "poet_nationality": "یونان", "poet_name": "آریس آلکساندرو", "poet_link": "https://echolalia.ir/category/sher/greek-poet/aris-alexandrou/"}
{"title": "این اندوه آشنا", "link": "https://echolalia.ir/%d8%a7%db%8c%d9%86-%d8%a7%d9%86%d8%af%d9%88%d9%87-%d8%a2%d8%b4%d9%86%d8%a7/", "poem": "یک دست در جیب چپ\nدست دیگر\nدر جیب راست\nاین اندوه برای شما نیز آشناست\nبخواهید هم نمی‌توانم شرحش دهم\nخوب و بد زندگی‌اش می‌کنم", "poet_nationality": "ترکیه", "poet_name": "تورگوت اویار", "poet_link": "https://echolalia.ir/category/sher/turkey-poet/turgut-uyar/"}
{"title": "درد های یک زن", "link": "https://echolalia.ir/%d8%af%d8%b1%d8%af-%d9%87%d8%a7%db%8c-%db%8c%da%a9-%d8%b2%d9%86/", "poem": "درد های یک زن\nخیلى بیشتر\nاز آنیست که\nبه زبان می آورد", "poet_nationality": "ترکیه", "poet_name": "تورگوت اویار", "poet_link": "https://echolalia.ir/category/sher/turkey-poet/turgut-uyar/"}
{"title": "شعر پرلودها", "link": "https://echolalia.ir/fourth-prelude/", "poem": "پرلود ها(پیش درآمدها)\nبخش چهارم(استانزای چهارم)\nروح او در سراسر آسمان کشیده شد\nو پشت ساختمان های شهری محو گردید،\nپیش از پایمال شدن زیر قدم های سمج:\nدر ساعت چهارو پنج و شش عصر\nو انگشت های خپله که پیپ را پُر می کنند،\nو روزنامه ی خبری عصر، و چشم ها\nکه خاطر جمع می شوند از یقینی خاص\nوجدان تاریک خیابان\nمشتاق تضمین کردن جهان\nمن متأثر شدم به وسیله ی اوهامی\nکه به دور این تصاویر می پیچند، و چنگ می اندازم\nبه ترحمی بیکران\nبرای رنجی بیکران\nدهانت را با دستت پاک کن و بخند\nجهان مثل زنان باستانی در چرخش است\nبرای جمع آوری سوخت؛\nدر خالی های بزرگ\nبخش چهارم  شعر پیش درآمدها (پرلود) شانزده بنداست (از بند ۳۹ تا ۵۴) و هر چند ظاهراً به نظر می رسد که در بُعد جداگانه ای سیر می کند، اما کاملاً ادامه ی سه بخش قبلی است و با آنها ارتباط نامریی محکمی دارد. از مشخصات عمده ی این بخش این است که « چند صدایی» است.\nزمان در این استانزا دوباره به شامگاه برمی گردد. انگار شاعر عمد دارد که چرخه ی خالی و بیهوده ای از زندگی تکراری و یکنواخت مردم شهرنشین را به نمایش بگذارد.\nدو بند اول -یعنی بندهای (۳۹ و ۴۰)- شخصیت مردانه ای را به صحنه می آورد که دارای روح و جسم است و روح او در آسمانی که برایش تنگنایی است، در کشیدگی است ورنج می بردو سرانجام هم پشت  آسمان خراش های شهری محو می شود. این تصویر عجیب آغاز   شعر(آواز عاشقانه جی. آلفرد. پروفراک)  را تداعی می کند که شامگاه چون بیماری بیهوش در آسمان پخش شده بود.(۱)\nمحو شدن این روح «جهان شخصیتی» در پشت ساختمان های بلند شهر نماد مغلوب شدن معنویت در ساختمان های سرشکن شهری با تمدن بی پایه است که مانع  نور و روحانیت اند. بدین معنی که وجدان معنوی انسان به سادگی محو توانایی محیط مدرن شده و پشت سر این عظمت مصنوعی قرار گرفته است.\nبند (۴۱) در یک استعاره ی عجیب نشان می دهد که اکنون آن روح جهان شخصیتی با خیابان یکی شده و پایمال قدم های مصرانه ی مردمی است که پرسه زدن های بیهوده را در خیابان به رفتن به خانه ترجیح می دهند و خیابان  که بطور کلی قهرمان اصلی شعر است، اکنون بطور واضح نماد جهان و سپس نماد همان روح جهان شخصیتی است. زیرا الیوت با ذکر جزء، مفهوم کل را به دست می دهد.  تصویر خیابانی که از آغاز شعر زیر پاهای گل آلود و خرده برگ ها و تریشه های روزنامه و آشغال های دیگررنج می برد، در واقع جهانی است که از ناانسانی ما انسان ها رنج می برد و رنج جهان استعاره ای است برای رنج مسیح که اکنون حضور دارد و شاهد این جهان بی بند و باری رنج آور است وزیر قدم های آلوده و سمج مردمی که بی هیچ هدفی پرسه می زنند، پایمال می شود. علامت دو نقطه(:) بعد از بند (۴۱) و توضیح بند (۴۲) که زمان میان ساعت چهار، پنج، شش سرگردان است، نشان پرسه گردی های بی هدف مردم شهری است که برایشان ساعت ۴ و ۵ و۶ فرقی ندارد. زمان را می کُشندو بدین نحو معنای زندگی را زیر پا می گذارند.\nنشانه ی (؛) ویرگول و نقطه آخر بند ۴۲  نیز خواننده را به مکث طولانی تر و تعمق بیشتری فراخوان می کند، سعی دارد که مخاطب را متوجه بی هدفی و خلاء ذهنی مردم شهرهای مدرن کند.\nسه بند بعدی بندهای( ۴۳ و ۴۴ و ۴۵)، کارهای بیهوده و بی تابانه ی مردم را به نمایش می گذارد. کارهایی که به تصور آنها فعالیت هایی در جهت زیستن است، اما بجز بیهودگی و قربانی کردن زندگی چیزی نیست. آنها در خیابان پرسه می زنند.با انگشت های کوتاه و خپله توتون را در پیپ های خود می چپانانند. با اعتماد روزنامه های عصر را می خوانند و چشم هایشان سرشار از یقینی خاص می شود. اینکه مردم پیپ شان را پر کنند و روزنامه بخوانند (در بندهای ۴۳ و ۴۴) و خیال کنند که کار مهمی انجام می دهند – در حالی که نمی دهند-  خود نوعی بیهودگی است، اما افزون بر آن الیوت از قرار دادن «روزنامه» و «پیپ» در یک راستا هدف خاصی دارد که اشاره به نقاشی «رنه مگریت» نقاش بلژیکی است. رنه مگریت زیر تابلوی پیپ خود به فرانسوی نوشته: «این یک پیپ نیست» و ادعا دارد که اگر بگوید این یک پیپ است، چون نمی توان آن را از توتون پر کرد، به ( واقعیت در دیدن) خیانت کرده است. این ادعا در مورد اخبار روزنامه های عصر هم صادق است. مردم شهری آنچه را که در روزنامه ها می خوانند، باور می کنند و فکر می کنند واقعیت است، در حالی که نیست و این چشم ها هستند که به آشکارا خیانت می کنند و پاسدار توهم اند.\nاز سوی دیگر روزنامه های خبری کنایه ای است برای اعتیاد به بیهودگی ها، درست مثل کشیدن پیپ. و همانطور که توتون در پیپ چپانده می شود، اخبار آنها نیز در ذهن مردم مدرن چپانده می شود و آنها را معتاد به خوانش های غیر واقعی می کند.\nدر دو بند ۴۳ و ۴۴  هم (پاها)، (انگشت ها)، (چشم ها) همه اجزایی از انسان هستند که نقش یک انسان را بازی می کنند. انگشت های مربعی کوتاه که نشانه ی انگشت های کارگری است،به تجاری سازی نژاد بشر و سرشت خودخواهانه ی انسان اشاره دارد که مطمئناً به آرامی انسانیت خود را از دست می دهد.\nهفت بند اول این استانزا  به موقعیت مردمی که معنای زندگی را قربانی کرده اند، اشاره می کند امّا بندهای ۴۶ و ۴۷  حضور «خیابان»بر شعر مسلط است.خیابان  که در آغازشعر نماد جهان بود، در این بخش استعاره ای می شود برای روح مسیح و رنج ها و شکیبایی او که دارای شخصیت انسانی است، وجدان دارد و رنج می برد، وجدانی که در یک تصویر استقرایی در تلاش است تا سهمی از جهان را بر عهده بگیرد، اما نمی تواند،زیرا سرنوشت او را مردمی پوشالی بر عهده دارند و اگر چه چراغ هایش روشن است، اما وجدان او که نماد هوشمندی و معنویت شهر است، سیاه است و خاموش. این تصویر همچنانکه دارای ضربه های مذهبی است، به احساس گناه در وجدان هم که دارای مسئولیت اخلاقی است، اشاره دارد.\nبعد از فضای تایپی میان بند( ۴۷ و ۴۸) این بخش گوینده که تا کنون یک شخص غایب(ضمیر سوم شخص) بود، به صورت ضمیر مشخص اول شخص(من) روایت می شود.\nالیوت در این استانزا به آرامی ضمایر «شما» و «او» و «من» را از هم جدا می کند و شعری چند صدایی بوجود می آورد تا سرانجام بتواند تمام قسمت های جدا شده را به یک تصویر واحد پیوند زند.\nصدای تخریب اخلاقیات و معنویات  و چنگ انداختن و آویختن به امیدی که خود نهایت ناامیدی است، طنین والای این چهار بند (۴۸،۴۹،۵۰،۵۱) را بوجود می آورد.\nمن متأثر شدم به وسیله ی اوهامی\nکه به دور این تصاویر می پیچند و چنگ می اندازم\nبه ترحمی بیکران\nبرای رنجی بیکران\nعلامت کاما (،) در بند ۴۹ نشان می دهد که جمله ی (و می چسبم، چنگ می اندازم، می آویزم، می پیوندم)، اگر چه با جمله ی قبلی هماهنگ است، اما عمل کرد جداگانه ای دارد.\nآخرین سه بند این استانزا ، یعنی بندهای(۵۲و۵۳ و۵۴)  با لحن کاملاً متفاوتی عرضه می شود و حال و هوای محقرانه و مبتذلی به خود می گیرد که صرفاً به مردم شهر نشین استیک خور و آبجو خور مربوط است: (دهان خود را با دست پاک کنید و بخندید)  و این همانا عادت مردم شهری بعد از خوردن و نوشیدن است که دهان خود را با پشت دست پاک می کنند و همین جاست که الیوت با طنز مخصوص خویش مردم را به بی خیالی و بی اعتنایی در مورد حقایق معنوی دعوت می کند و در حقیقت ساده نگری و آسان پذیری آنها را همانطور که شیوه ی خودشان است، با تمسخر و طنز به رُخشان می کشد و در حقیقت یک لحظه تحقیر کننده ایجاد می کند. او تصویر« سیسیفوسی» آشکاری از مردم شهرنشین با کارهای پرزحمت وتکراری وبی نتیجه و تمام نشدنی – در چرخه ی یکنواخت جهان – به نمایش می گذارد.جهانی که از زمان های اسطوره ای در چرخش است و تلویحاً عنوان می کند که عدم معنویت و ایمان، زندگی انسان مدرن را که سراسر تکنیک  است به سوی بیهودگی و تکرار سوق می دهد:\n«جهان مانند زنان باستان می چرخد که در حال جمع آوری سوخت در بیابان های خالی هستند.» و چرا زنان؟ چون زنان بازنمودهای جسمی چرخه زندگی هستند، ماده ای را برای سوزندان جمع می کنند تا زندگی را گرم و روشن بدارند، زیرا زنان هستند که همواره در تکاپوی پختن نان وآماده کردن غذا برای ادامه ی زندگی اند، اما آنها  در یک «خالی» به دنبال هیمه اند که در این خلاء هیچ ماده واقعی وجود ندارد. با این تصویر پارادوکسی الیوت در حقیقت اشاره می کند که جهان یک خلأ معنوی است ، اما ما همچنان در آن زندگی می کنیم.\nبطور کلی شعر پیش درآمدها با کاربُرد دو بار «خالی بسیار، خالی بزرگ » یک بار در شروع شعر( استانزای اول) و یک بار در پایان شعر( استانزای چهارم )دالان  خالی غریبی را با تصاویر و کلمات بوجود می آورد که انسان تکنیک زده و مدرن در این خلاء از این سو به آن سو می رود و راه گریزی هم از آن ندارد.\nپانویس:\n۱-\nWhen the evening is spread out against the sky/ Like a patient etherized", "poet_nationality": "انگلیس", "poet_name": "تی. اس. الیوت", "poet_link": "https://echolalia.ir/category/sher/british-poets/t-s-eliot/"}
{"title": "پرلودها", "link": "https://echolalia.ir/third-prelude/", "poem": "پرلودها(پیش درآمدها)\nبخش سوم (استانزای سوم)\nتو پتو را از تخت پرت کردی،\nبه پشت دراز کشیدی و منتظر ماندی؛\nچُرت زدی و دیدی که شب به تو آشکار می کند\nهزاران تصویر فرومایه را\nکه روحت از آن ها تشکیل شده؛\nبر سقف اتاق سوسو می زدند.\nو هم در آن هنگام بود که جهان به عقب برگشت\nو نور خزید از لابلای کِرکِره ها\nو تو شنیدی آواز گنجشک ها را از آبراهه های پشت بام،\nتو چنین دیدگاهی از خیابان داشتی\nکه حتا خود خیابان هم آن را به سختی دریافت می کرد؛\nبر لبه ی تخت نشستی\nهمانجا که کاغذهای فِر مویت را باز کردی\nو دست های آلوده ات را\nبه کف پاهای زردت قلاب نمودی", "poet_nationality": "انگلیس", "poet_name": "تی. اس. الیوت", "poet_link": "https://echolalia.ir/category/sher/british-poets/t-s-eliot/"}
{"title": "پرلودها", "link": "https://echolalia.ir/second-prelude/", "poem": "پرلود دوم (پیش درآمد دوم)\nصبح هوشیار می شود\nاز بوی ناخوشایند و شب مانده ی آبجو\nکه از خاک اره ی لگد کوب شده خیابان برمی خیزد\nکه بر آن جای پاهای گِل آلودی،\nتا دکّه های قهوه فروشی نقش بسته است.\nبا نقاب های دیگر\nزمان آنها را ادامه می دهد.\nیک نفر در فکر همه ی آن دست هایی است\nکه دارند پرده های چرکین را\nکه در هزار اتاق اجاره ای بالا می کشند.\nبخش دوم شعر پرلودها دارای ده بند است. زمان این بخش صبح است، یعنی موقعی که مردم باید به سر کار خود بروند و از این رو در دکّه های قهوه فروشی با نوشیدن قهوه های ایستاده و شتابزده سعی می کنند،بر خواب آلودگی و خمودگی خود چیره شوند.\nدر این بخش با اینکه قاب زمان به سوی صبح برمی گردد،امّا هیچ اثری از طراوت صبح در آن نیست. صبحی است سوت و کور و مرده با بوی زننده و بیات آبجوی شب قبل که از روی خیابان پوشیده از خاک اره برمی خیزد. خیابانی که رد پاهای گِل آلودی تا دکه های قهوه فروشی بر آن نقش انداخته. باید توجه داشت که در آن زمان در رستوران ها و بارهای ارزان و خیابان های محقر حاک اره پخش می کردند که وقتی آبجو یا نوشیدنی های دیگر بر آن می ریخت نظافتش آسان باشد.\nاین بخش که دارد در همان خیابان اتفاق می افتد، از بسیاری جهات چهره ی دیگر بخش نخست است. در بخش نخست تمرکز روی شامگاه بود و بوی استیک، در این بخش تمرکز روی صبح است و بوی آبجو. در بخش نخست نوشیدنی آبجو بود که سکرآور است،در این بخش قهوه است که خماری و خمودگی حاصل از آن را زایل می کند. در هر دو بخش الیوت برای «شامگاه» و «صبح» از صنعت تشخیص استفاده کرده و به این دو مورد شخصیت انسانی بخشیده است.\nدر هر دو بخش «انسان» با هیأت انسانی خود در صحنه ظاهر نشده، بلکه به جای انسان کامل قطعات مثُله شده ای از قبیل (پاها) و (دست ها) حضور دارند.(بند۱۷ و بند۲۱)\nو این در حالی است که همه ی این قطعات در یک زمان کارهای مشترکی را انجام می دهند و یک حرکت را دنبال می کنند. پاها همه در یک زمان به دکه های قهوه فروشی می روند و دست ها همه در یک زمان پرده های کثیف کرکره ها را بالا می برند. این حرکات تکراری و اتوماتیک نشان می دهد که استقلال فردی در اعمال افراد شهری وجود ندارد.\nدر بند ۲۱ شخصی با ضمیر مبهم (یکی) به صحنه می آید که اگر چه هوشیار است، اما باز هم حضورش به عنوان یک انسان مشخص انکار می شود.\n«زمان» در این شعر صحنه گردان اصلی است. زمان است که بازی را از سر می گیرد و این گروه مُثله شده را ناگزیر به زدن ماسک های مختلف می کند و به آنها دستور می دهد که چگونه وارد صحنه بشوند. در بندهای آخر کلمات ماسک و بالا بردن پرده ها، صحنه ی نمایش را تداعی می کند و تلویحاً ادعا دارد که این دسته از مردم شهر عروسک هایی هستند که زندگی شان را بر صحنه ی دیگران بازی می کنند.", "poet_nationality": "انگلیس", "poet_name": "تی. اس. الیوت", "poet_link": "https://echolalia.ir/category/sher/british-poets/t-s-eliot/"}
{"title": "تدفین مردگان", "link": "https://echolalia.ir/the-burial-of-the-dead/", "poem": "آوریل بی‌رحم‌ترین ماه است\nیاس‌ها را از خاک مُرده می‌رویاند\nخاطره و اشتیاق را به هم می‌آمیزد\nبا باران بهاری ریشه‌های خوا برفته را بیدار می‌کند.\nما را گرم نگه داشت زمستان\nبا برف فراموشی زمین را پوشاند\nبا ریشه‌های خشک کمی زندگی داد.\nغافل‌گیرمان کرد تابستان\nبا رگباری از جانب اِستارنبرگرسی\nمیان ستون‌ها پناه گرفتیم و بعد به آفتاب رفتیم،\nبه هوفگارتن، قهوه نوشیدیم و ساعتی گپ زدیم.\n-روس، من، اصلاًَ، اهل لیتوانی، آلمانی اصیل-\nو ما وقتی بچه بودیم نزد اشرف والا، پسرعمویم می‌ماندیم،\nاو مرا به سورتمه سواری برد و من خیلی ترسیدم\nگفت: ماری، ماری، محکم بگیر. و سرازیر شدیم.\nدر کوهستان انسان احساس آزادی می‌کند.\nتا نهایت شب می‌خوانم و زمستان به جنوب می‌روم.\nچه ریشه‌هایی چنگ می‌زند به سنگ\nچه شاخه‌هایی رشد می‌کند در زباله و سنگ؟\nپسر انسان! تو نمی‌دانی و گمان هم نمی‌توانی کرد\nچون فقط کُپه‌ی تصویرهای شکسته را می‌بینی\nآن‌جا که خورشید ضربه می‌زند\nو درخت مُرده سایه ندارد\nو زنجره آرامش نمی‌دهد\nو از سنگ خشک صدای آب نمی‌آید.\nاین جا،\nزیر صخره‌ی سرخ فقط سایه هست،\n(به زیر سایه‌ی صخره‌ی سرخ بیا)\nتا نشانت دهم،\nنه چیزی چون سایه‌ات در روز\nکه در پی‌ات می‌آید ،\nنه چیزی چون سایه‌ات در شب\nکه به دیدارت می‌آید،\nکه وحشت را نشانت دهم\nدر مشتی خاک.\nباد خنک می‌وزه\nاز جانبِ خونه‌تون.\nای بچه‌ی ایرلندی\nمنتظر چی هستی\nتو به من سُنبل دادی اول بار، یک سال پیش\n“دختر سُنبل صدایم می‌کردند.”\nاما هنگامی که دیرگاه از باغ سطنبل برمی‌گشتیم\nتو با آغوشی پُر و موهای خیس، زبانم بند آمد\nچشمم سیاهی رفت. میان مرگ و زندگی بودم،\nهیچ نمی‌دانستم،\nآن جا که نگاه کردم\nبه دل روشنی، به سکوت.\nدریا خالی و ویران\nمادام سوسُوستریس، فال گیر شهیر،\nسرمایی سخت خورده بود،\nاو که می‌گویند عاقل‌ترین زن اروپا هم هست،\nبا دستی ورقِ شوم\nگفت، این ورق توست، ملاح مغروق فنیقی.\n(نگاه کن، چشم‌هایش اینک مرواریدند!)\nو این بلّادونا،\nبانوی صخره‌ها،\nبانوی وضعیت.\nاین هم مردی با سه پاره چوب، و این هم چرخ،\nو این تاجر یک چشم،\nو این ورق سفید که می‌بینی بر دوش‌اش،\nچیزی ست که من\nرُخصت دیدنش را ندارم.\nمرد به دار آویخته را پیدا نمی‌کنم\nبترس از مُردن در آب.\nانبوه مردمی را می‌بینم که در دایره‌ای می‌چرخند.\nخیلی متشکرم، اگر خانم اِکیتون عزیز را دیدید، بگویید\nجدول طالع را خودم می‌آورم:\nاین روزها\nآدم باید خیلی محتاط باشد.\nشهر غیرواقعی،\nروزی زمستانی در مه‌ای قهوه‌ای،\nانبوه مردم بر پُل لندن روان بودند،\nانبوه.\nگمان نمی‌کردم، مرگ این همه را از پای انداخته باشد.\nآه‌ها برکشیده، کوتاه و بریده، و چشم‌ها بر زمین دوخته\nاز شیب تپه بالا شدند و پایین آمدند در خیابان کینگ ویلیام،\nجایی که کلیسای سنت ماری وولنات\nساعت‌ها را می‌شمرد و صدایی مُرده داد بر نُهمین،\nآخرین ضربه.\nآن جا آشنایی دیدم. صدایش کردم:\nاِستت سُون!\nتو که در مایلی تو کشتی‌ها با من بودی!\nجسدی که کاشتی پارسال در باغچه‌ات،\nجوانه زد\nشکوفه می‌دهد امسال\nیا سرمای زودرس خراب کرد خوابش را؟\nفقط مراقب سگ، دوست انسان باش،\nبا پنجه قبر می‌شکافد و مُرده گور به گور می کند!\nتو\nخواننده‌یِ دو رو! – شبیه خودم، برادرِ من!\nاز کتاب سرزمین ویران – نشر سی‌ و‌ دو حرف", "poet_nationality": "انگلیس", "poet_name": "تی. اس. الیوت", "poet_link": "https://echolalia.ir/category/sher/british-poets/t-s-eliot/"}
{"title": "پرلودها", "link": "https://echolalia.ir/first-prelude/", "poem": "پرلودنخست (پیش درآمد نخست)\nشامگاه زمستان فرو می‌نشیند \nبا بوی استیک در گذرگاه‌ها \nساعت شش \nته مانده‌ی روزهای سوخته‌ی دود گرفته \nاینک رگباری توفان زا – \nخُرده برگ‌های آلوده‌ی خشک \nو روزنامه‌های باطله را \nبه دور پاهایت می‌پیچاند \nرگبار به سایه‌بان‌های شکسته \nو کلاهک دودکش‌ها می‌کوبد.\nدر گوشه‌ای از خیابان \nدرشکه‌ای تنها – \nبا اسبی که سُم بر زمین می‌کوبد و از بینی‌اش بخار برمی‌خیزد. \n و بعد چراغ ها روشن می‌شوند.\nبرای پی بردن به مفهوم و معنای شعر شاعری چون (تی. اس. الیوت) – که چندان هم آسان نیست-، باید اول به زمان زندگی و شیوه ی تفکر او دقیق شد. چون الیوت گونه ای خاص از ایهام را وارد شعر می سازد که کلام شاعرانه اش به ناگاه به عامیانه اُفت می کند، یا بی مقدمه به مسائلی اشاره می دارد که ظاهراً هیچ ربطی به معنای سطحی شعر ندارد . بنابراین با دقیق شدن به این موارد شاید بتوان کلید شعرش را به دست آورد و رمز و رازش را آشکار نمود. زیرا در غیر این صورت اشعارش جملاتی از هم گسیخته و بی معنا به نظر خواهد آمد.\nتولد او در سال ۱۸۸۸ میلادی بوده و زیستش در مقطع حساس و پرآشوب دو جنگ جهانی. در همان زمان است که ادبیات مدرنیسم متولد می شود.مدرنیسم به عنوان یک جنبش ادبی از اوایل قرن بیستم و همزمان با شعرهای نمادین (سمبولیک) شکل می گیرد و مؤلفه های آن بطور خلاصه عبارت است از پوچ انگاری، از هم گسیختگی، چند پاره گی ،تصویرگرایی، اعتراض به جهان صنعتی مدرن، اعتراض به غلبه ی فرهنگ شهر و شهر نشینی که این موارد را می شود در بیان شاعر و نویسنده ی مدرنیسم کاملاً مشاهده کرد. نقطه ی اوج این ادبیات در آثاری چون اولیس «جیمز جویس»، اتاق جیکوب « ویرجینیا ولف»، گاردن پارتی « کاترین مانسفلید» و سرزمین هرز «الیوت» مشهود است.\nاما الیوت پیش از آنکه به این نقطه ی اوج برسد، راه خود را با اشعار آغازینش چون « پرلودها =پیش درآمدها» هموار کرده بود و شاید بتوان گفت اصلاً سرآغاز کارش همان پرلودها بود که ادامه اش را می توان در «آواز عاشقانه ی جی آلفرد پروفراک» و «سرزمین هرز » دنبال کرد و اصلاً او در انتخاب نام (پرلودها) بی هدف نبود، زیرا که می خواست این شعر مقدمه ای باشد برکارهای بعدی اش و چنین نیز شد.\nنمای کلی شعر\nشعر  پرلودها (پیش درآمدها) که متأسفانه در بررسی کارهای الیوت کمتر مورد درنگ قرار گرفته، در یک ساختار زمانمند و در چهار بخش (چهار استانزا) سروده شده که این چهار بخش روی هم پنجاه و چهار بند (۵۴ بند) دارد که اگر چه به ظاهر از هم گسیخته می آید، اما از درون دارای یک پیوستگی نامریی و محکم است.\nشعر سرگذشت یک شبانه روز زمستانی از زندگی شهری است که این بیست و چهار ساعت به جای اینکه از صبح آغاز شود، از غروب آغاز می شود و پس از یک چرخه، دوباره به غروب روز بعد برمی گردد.درونمایه ی شعر بی حاصلی زندگی کسالت بار شهری و کارگری است. زمان شعر فصل زمستان است و حتماً شاعر از این برودت زمستانی بی هدف نیست. زیرا  تمثیل برزخ سرد را  می توان در لایه های پنهانی شعر رؤیت کرد.\nمکان شعر خیابانی است که عناصر موجود در آن عبارتند از:\nاغذیه فروشی های ارزان، اتاق های اجاره ای مبله شده ی محقر، دودکش ها و کرکره های شکسته، تریشه های روزنامه های باطله و برگ های ریخته شده بر زمین که همه ی اینها نشان می دهد شعر در یک خیابان متوسط و کثیف کارگری دارد اتفاق می افتد.\nبوی ماسیده ی استیک  (در استانزای اول) و نیز بوی آبجوی شب مانده ( دراستانزای دوم) هم کاملاً موقعیت گذرگاه  و مردم آن را مشخص می کنند.\nاین خیابان درحقیقت قهرمان واقعی شعر است و همان برزخی است که الیوت جهان بی عاطفه ی شهری را در آن به نمایش می گذارد. خیابانی که انسان شهری را با زرق و برق خویش برای خوردن غذا های ارزان شبانه و عشقبازی های موقت و قهوه های شتابزده ی صبحگاه به خویش فرا می خواند و میان انسان امروز و کانون  گرم خانواده گی اش فاصله می اندازد.\nپرلود اول دارای (۱۳) بند است. شیوه ی سرایش آن به شکل شعرهای نیمایی و دارای وزن و قافیه است. بطوریکه بندهای (دوم و چهارم)،(پنجم و ششم)، (هفتم و نهم و یازدهم)،(هشتم و دهم)،(دواردهم و سیزدهم)، با هم، هم قافیه هستند و فقط بند اول و بند سوم از قید قافیه گریخته اند.\nزمان این بخش پایان روز است. ساعت ۶ شامگاه زمستان. زمانی که بیشترین ساعات روز گذشته و فقط یک چهارم از آن باقی است. «مارین مونتگمری» (۱) در این مورد می گوید: این اشاره ی شاعرانه می تواند تمثیلی از آخرین روزجهان (روز داوری) باشد که تاریک ترین و سردترین زمان است.\nدر بند اول «شامگاه» که دارای شخصیت انسانی است، دارد حل شدن در برودت و تاریکی را تجربه می کند. الیوت در این خط از «صنعت تشخیص»(۲) استفاده کرده و این صنعت شاعرانه جا به جا درشعر به کاررفته که به موقع به آنها اشاره خواهد شد.\nبند اول با زیبایی خاصی آغاز می شود، اما این زیبایی رمانتیک ناگهان درخط دوم با لحن طنز آمیزو غیرشاعرانه ی (بوی استیک)- درهم می ریزد. گویی شاعربه عمد قصد می کند خواننده را ازخیال بافی های زیبا به سوی واقعیت های تلخ بکشاند.\nبند چهارم ( انتهای سوخته ی روزهای دود زده یا دود گرفته) دارای استعاره ای چندجانبه  و بسیار درخشان است.از یک سو تشبیه پایان یک روزبیهوده وبه خاکسترنشسته با یک سیگاربه انتها رسیده است، ازسویی دیگر کلمه ی«دود زده، دود گرفته»، هوای آلوده ی شهرهای صنعتی را مجسم می کند. (زیرا درآن زمان برای سوخت کارخانه ها از زغال سنگ استفاده می شده و طبعاً فضا بسیار آلوده و دود گرفته بوده.)، از سویی دیگرهم به سیگاری بودن کارگران برای فرار ازخستگی اشاره دارد که که بسیارمعمول بوده است.\nطنین شعردراین بند بسیارغم زده به نظرمی رسد، انگارکه اندوهی درآن نهادینه شده.\nدر بند ۵ و ۶ الیوت خواننده اش را با یک رگبار ناگهانی و کثیف(جِرم آلود) غافلگیر می کند و به فضایی توفانی و ویرانگر می برد. علت اینکه باران زلال در اینجا به رگبار چرک بَدَل شده، وجود دود و آلودگی هایی است که کارخانه ها درهوا پراکنده اند و بدینگونه شاعر بار دیگر مکان شعر را که یک شهر صنعتی است به مخاطب یادآوری می کند.\nدر فضای مضطرب این دو بند شاعر شخصیتی را با استفاده از ضمیر دوم شخص به خواننده معرفی می کند و شعر حال و هوای دیگری به خود می گیرد. شخصی که برگ های خشک و تریشه های روزنامه ها به پاهایش می پیچند. علت روزنامه های پیچنده ی کف خیابان این است که در آن زمان زنان فقیر برای پیچیدن موی خود به جای بیگودی  از روزنامه های باطله استفاده می کردند و بعد از استفاده آنها را که به صورت رشته های پیچنده ای بود از مو باز می کردند و به دور می ریختند. چون خیابانی که شعر دارد در آن اتفاق می افتد، یک خیابان کارگری است و چندان  هم مرتب و تمیز نیست و در ضمن زنان روسپی ارزان قیمت در طبقات بالای آن زندگی می کنند، این روزنامه های باطله ی کف خیابان به آنها ارتباط دارد که از پنجره ها به پایین ریخته اند. (در بخش دیگری هم از شعر هم به سکونت زنان روسپی در این خیابان و  هم به روزنامه های پیچیده  شده به موی آنان اشاره می شود.)\nاما هنر الیوت علاوه بر عنوان کردن این موضوع و اشاره به آلودگی خیابان بیشتر اشاره  به عادت بیهوده ی مردم معمولی به خواندن روزنامه های خالی از مطلب عصر است که آن را اعتیادی دست و پاگیر و پیچنده برای انسان شهری امروز می داند که به آنها اطمینانی کاذب می دهد.( این موضوع هم در استانزای ۴ هم به صورتی دیگر عنوان شده است.)\nدر اینجا بند هشتم بایک علامت مکث کامل تمام می شود تا به شعر فرصت تنفس کوتاهی داده باشد و سپس در بند نُه و ده خیابان با کوبش وحشیانه ی رگبار، مورد حمله و ویرانی قرار می گیرد. بیشترین عنصری که در این حمله آسیب می خورد، دودکش ساختمان ها و (کِرکِره) اتاق هاست. باید توجه داشت که در آن زمان سایه بان ها یا (کِرکِره ها) بیرون پنجره بودند، نه درداخل اتاق وازاین روست که رگبار می تواند آنها را بشکند.\nدر بند یازده و دوازده اسب تنها موجود زنده ای است که تنهایی و خلاء خیابان را به نمایش می گذارد. اما فقط می توانددر مقابل اینهمه تهاجم و تنهایی سُم بر زمین بکوبد.\nو آنگاه آخرین بند (بند سیزدهم) با فاصله ای از بندهای دیگر به صحنه می آید. فاصله نشان می دهد که باید بند مهمی باشد چون فضای بیشتری را می طلبد و درحقیقت هم قید زمان (و بعد) شعر را در لحظه ی دیگری قرار می دهد، اما هم قافیگی اش با بندهای بالا او را دوبآره درگیر و متصل می کند و بدین ترتیب با اینکه (نور) وارد این فضای خاموش و خالی و تاریک شده ، باز هم تاریکی بر خیابان مسلط است.\n۱- مارین مونتگمری شاعر و نویسنده ی آمریکایی ) Marion Montgomery)\n۲- در هنر شاعری، هنگامی که شاعر اشیاء و مظاهر طبیعت را به صورت انسانی در نظر می‌گیرد و صفت و احساس انسانی به آنها نسبت می‌دهد، اصطلاحاً صنعت تشخیص به کار برده است. مثلاً وقتی گفته می شود« مصیبت او را از پا در آورد.» مصیبت به منزله ی انسانی فرض شده که کسی را مغلوب خود کرده است. واژه نامه هنر شاعری، میمنت میر  صادقی، ص ۷۰", "poet_nationality": "انگلیس", "poet_name": "تی. اس. الیوت", "poet_link": "https://echolalia.ir/category/sher/british-poets/t-s-eliot/"}
{"title": "چه کسی را از ترس دوست داشته باشم", "link": "https://echolalia.ir/whom-do-you-love-from-fear/", "poem": "هیچ کس از من نپرسید\nکه در کدام خانه، در کجا، پشت کدام میز\nدر کدام تختخواب و در کدام مملکت\nدوست دارم راه بروم، بخورم، بخوابم\nو یا چه کسی را از ترس دوست داشته باشم", "poet_nationality": "آلمان", "poet_name": "هرتا مولر", "poet_link": "https://echolalia.ir/category/sher/german-poet/herta-muller/"}
{"title": "به خواب و خاطره‌‌‌ی آدم برنگردید", "link": "https://echolalia.ir/do-not-go-back-to-sleep-and-memories-of-human/", "poem": "آدم‌ها\nوقتی می‌آیند\nموسیقی‌شان را هم با خودشان می‌آورند …\nولی وقتی می‌روند\nبا خود نمی‌برند‌‌ !\nآدم‌ها\nمی‌آیند\nو می‌روند\nولی در دلتنگی‌هایمان‌‌\nشعرهایمان‌‌\nرویاهای خیس شبانه‌‌مان می‌مانند‌‌‌ !\nجا نگذارید ! \nهر چه را که روزی می‌آورید را\nبا خودتان ببرید‌ !\nوقتی که می‌روید\nدیگر\nبه خواب و خاطره‌‌‌ی آدم برنگردید.\nاز سایت کوچه باغ شعر", "poet_nationality": "آلمان", "poet_name": "هرتا مولر", "poet_link": "https://echolalia.ir/category/sher/german-poet/herta-muller/"}
{"title": "مبادا یکدیگر را ببوییم", "link": "https://echolalia.ir/%d9%85%d8%a8%d8%a7%d8%af%d8%a7-%db%8c%da%a9%d8%af%db%8c%da%af%d8%b1-%d8%b1%d8%a7-%d8%a8%d8%a8%d9%88%db%8c%db%8c%d9%85/", "poem": "با من خوب بود\nبا او خوب بودم\nاما\nدرها و پنجره‌هایمان بسته ماندند\nمبادا یکدیگر را ببوییم\nاز سایت خانه شاعران جهان", "poet_nationality": "آلمان", "poet_name": "هرتا مولر", "poet_link": "https://echolalia.ir/category/sher/german-poet/herta-muller/"}
{"title": "تا این دل دیوانه را راضی ز آزارش کنم", "link": "https://echolalia.ir/%d8%aa%d8%a7-%d8%a7%db%8c%d9%86-%d8%af%d9%84-%d8%af%db%8c%d9%88%d8%a7%d9%86%d9%87-%d8%b1%d8%a7-%d8%b1%d8%a7%d8%b6%db%8c-%d8%b2-%d8%a2%d8%b2%d8%a7%d8%b1%d8%b4-%da%a9%d9%86%d9%85/", "poem": "یارب مرا یاری بده، تا خوب آزارش کنم\nهجرش دهم، زجرش دهم، خوارش کنم، زارش کنم\nاز خنده‌های دلنشین، وز بوسه‌های آتشین\nصد شعله در جانش زنم، صد فتنه در کارش کنم\nبندی به پایش افکنم، گویم خداوندش منم\nچون بنده در سودای زر، کالای بازارش کنم\nگوید: میفزا قهر خود، گویم: بکاهم مهر خود\nگوید که: کمتر کن جفا، گویم که: بسیارش کنم\nهر شامگه در خانه‌ای، چابک‌تر از پروانه‌ای\nرقصم بر بیگانه‌ای، وز خویش بیزارش کنم\nچون بینم آن شیدای من، فارغ شد از سودای من\nمنزل کنم در کوی او، باشد که دیدارش کنم\nگیسوی خود افشان کنم، جادوی خود گریان کنم\nبا گونه‌گون سوگندها بار دگر یارش کنم\nچون یار شد بار دگر، کوشم به آزار دگر\nتا این دل دیوانه را راضی ز آزارش کنم", "poet_nationality": "ایرانی", "poet_name": "سیمین بهبهانی", "poet_link": "https://echolalia.ir/category/sher/iranian-poets/simin-behbahani/"}
{"title": "سنگ گران", "link": "https://echolalia.ir/%d8%b3%d9%86%da%af-%da%af%d8%b1%d8%a7%d9%86/", "poem": "سنگ، ستاره تابان\nسنگ زیبا و گران\nتو پنهانی\nبر زمین گرانقدر\nسنگ بی‌بدیل، نامکشوف\nدر میان گنجینه‌های جهان\nهیچ کست از جا نمی‌تواند کند\nسنگ زیبای تابان\nمی‌درخشی\nدر گرد و غبار بیابان\nانگار که در دریای خروشان\nجایی به دید نمی‌آیی\nدریا بر سرت گذشته‌ست\nریگ بیابان بر تو غلتیده‌ست\nسخت گرانی\nهیچ کست از جا نمی‌تواند کند.\nبه دفعات کوشیده‌ناد\nیک بار و چند بار\nبه تنهایی\nدونفری\nچند نفری\nاما به عبث\nکس از جا نمی‌تواندت کند\nنه امروز و نه هیچ وقت\nسنگ، ستاره زیبا\nسنگی چنین گران\nبر سنگ دیگری نمی‌ماند\nتو سرانجام\nبرمی‌خیزی\nظفر می‌یابی\nزیرا آنان بازت یافته‌اند\nملت بختیارم\nتو توانگر می‌شوی\nو سرور خود", "poet_nationality": "آفریقای‌جنوبی", "poet_name": "ربکا ندیوزی", "poet_link": "https://echolalia.ir/category/sher/south-african-poets/rebbeca-ndjoze/"}
{"title": "ولی در قلب من بهاری نیست", "link": "https://echolalia.ir/but-there-is-no-spring-in-my-heart/", "poem": "جایی که یخ پاره ها آویزانند و شکوفه ها می رقصند\nولی در قلب من بهاری نیست\nتو بهار من بودی ، تابستان من هم\nبی تو ، همیشه زمستان است\nگله ها به سوی شمال می روند و یاس ها می شکفند\nشب ها ،یاس ها اتاق روشن از مهتاب مرا عطر آگین می کنند\nتو بهار من بودی ، تابستان من هم\nمن به شمال می روم و تا تو را جستجو کنم\nمانند پرنده ای بر بال باد ، قلب من پیش می رود\nبهار، قلبم را به شمال درخشان فرستاد\nتو بهار من هستی ، تابستان من هم\nو من آرام نمی گیرم تا تو را بیابم", "poet_nationality": "آمریکا", "poet_name": "جون بایز", "poet_link": "https://echolalia.ir/category/sher/poets-america/joan-baez/"}
{"title": "بی تو همیشه زمستان است", "link": "https://echolalia.ir/unless-you-are-always-winter/", "poem": "جایی که یخ پاره ها آویزانند و شکوفه ها می رقصند\nولی در قلب من بهاری نیست\nتو بهار من بودی، تابستان من هم\nبی تو، همیشه زمستان است\nگله ها به سوی شمال می روند و یاس ها می شکفند\nشب ها، یاس ها اتاق روشن از مهتاب مرا عطر آگین می کنند\nتو بهار من بودی، تابستان من هم\nمن به شمال می روم و تا تو را جستجو کنم\nمانند پرنده ای بر بال باد، قلب من پیش می رود\nبهار، قلبم را به شمال درخشان فرستاد\nتو بهار من هستی، تابستان من هم\nو من آرام نمی گیرم تا تو را بیابم", "poet_nationality": "آمریکا", "poet_name": "جون بایز", "poet_link": "https://echolalia.ir/category/sher/poets-america/joan-baez/"}
{"title": "تنها", "link": "https://echolalia.ir/alone/", "poem": "چشمان شب، به پنجره خیره شده است. \n آن پایین، در خیابان اسب‌ها چهارنعل می‌تازند. \n از اشیاء، دیگر چیزی بیش از یک نام باقی نمانده است. \n و من دیگر چیزی فراتر از چهره‌ای اندوهگین نیستم.\nمهتاب آواز می‌خواند، خون من بیدار است تا برقصد، \n و آن‌هنگام که می‌رقصم، سایه‌ام نیز با من می‌رقصد، \n سایه، سایه‌ی من، تنها همدم من، \n ما می‌رقصیم ـ  ببین! من چیزی بیش از تو نیستم.\nمن آدمی خاموشم که خدا با او بازی می‌کند، \n آنچنان که زندگی را به شکل جنون می‌بینم، \n اما گاه‌گاهی همه چیز پاک و خوب است.\nدر مقابل پنجره می‌ایستم و به نغمه‌ای گوش می‌سپارم، \n نغمه‌ای که در من نفوذ می‌کند و قلبم را تکه‌تکه می‌کند، \n گوش کن که چگونه کودکی در این نزدیکی پیانو می‌نوازد!", "poet_nationality": "هلند", "poet_name": "مارتینوس نایهوف", "poet_link": "https://echolalia.ir/category/sher/dutch-poets/martinus-nijhoff/"}
{"title": "هر انسانی یک باغبان است", "link": "https://echolalia.ir/every-human-being-is-a-gardener/", "poem": "گل‌ها در بستر تاریک خاک روییده‌اند، \nچون تکه‌های چینی شکسته. \nخدا ما را به دنیا آورده است \nنه، زندگی نمی‌تواند بمیرد. \nهر انسانی یک باغبان است، \nهر انسانی یک گورکن است، \nو ما اینجا آرام و ژرف \nگودالی می‌کنیم برای جسدمان. \nاما زندگی بیش از حد سخت و محکم است \nکه بتوان گوری کند،\nهنوز شب بزرگ فرا نرسیده است، \nو انسانی به خواب رفته است. \nبه گل‌های روی قبر نگاه کن، \nنه، زندگی نمی‌تواند بمیرد. \nما هرگز جهان را ترک نمی‌کنیم، \nما می‌شکنیم و تکه‌تکه می‌شویم.", "poet_nationality": "هلند", "poet_name": "مارتینوس نایهوف", "poet_link": "https://echolalia.ir/category/sher/dutch-poets/martinus-nijhoff/"}
{"title": "پس از یک سال", "link": "https://echolalia.ir/after-one-year/", "poem": "در این بامدادان، درمی‌یابم\nکه شب‌هایمان،\nآبستنِ خلسه‌ای عمیق بوده‌اند\nو روزهایمان،\nتابناک و سنگین از انعکاس افکارمان.\nبر فراز تشویش شب‌های تار\nو روزهای روشن،\nما ایستاده‌ایم،\nبر بلندای سال\nو می‌نگریم به ابدیتی سخت\nکه از پیِ چرخش جهانمان\nنرم می‌شود.\nبر زمین دراز کشیدم،\nو با خودم سخن گفتم\nحرف‌هایی که مرده‌ای نیز\nبا خود می‌گوید،\nمرده‌ای که در انزوای تاریکش\nبیدار می‌شود:\nزندگی خوب بود،\nاگرچه مرا شکست\nزندگی خوب است،\nهرچند می‌کُشد!", "poet_nationality": "هلند", "poet_name": "مارتینوس نایهوف", "poet_link": "https://echolalia.ir/category/sher/dutch-poets/martinus-nijhoff/"}
{"title": "خورشید در تن تو طلوع می‌کند", "link": "https://echolalia.ir/the-sun-rises-in-your-body/", "poem": "خورشید در تن تو طلوع می‌کند \nو تو سردت است \nچرا که خورشید سوزان است \nو هر چیز سوزانی از شدت توان‌اش سرد است \nهر شعری قلب عشق است و \nهر عشقی قلب مرگ و در نهایت زندگی می‌تپد \nهر شعری آخرین شعر است و \nهر عشقی آخرِ فریاد \nهر عشقی، ای خیال سقوط در ژرفناها،  \nهر عشقی آخرِ مرگ است\nآن‌چه که در تو می‌گیرم، تن تو نیست \nبل‌که قلب خداوند است \nآن‌را می‌فشارم و می‌فشارم \nتا فریاد وجد دل‌ربایش \nکمی دردهای قربان‌گاه ابدی‌ام را تسکین دهد.", "poet_nationality": "عرب", "poet_name": "ندي اُنسي الحاج", "poet_link": "https://echolalia.ir/category/sher/arabic-poet/nedi-ansi-al-hajj/"}
{"title": "تو را با خطوط سیاه می‌کشم", "link": "https://echolalia.ir/%d8%aa%d9%88-%d8%b1%d8%a7-%d8%a8%d8%a7-%d8%ae%d8%b7%d9%88%d8%b7-%d8%b3%db%8c%d8%a7%d9%87-%d9%85%db%8c%e2%80%8c%da%a9%d8%b4%d9%85/", "poem": "تو را با خطوط سیاه میکشم\nو موهایت را با نقطه چین\nلبهایت را\nلبهایت را درون چشمهایم پنهان می‌کنم\nکمی دریا را به چشمهایت می‌ریزم\nولی دریا را رسم نمی‌کنم\nاندامت را سفید می‌کشم\nسینه هایت را سفید\nدستهایت را و پاهایت را\nآنگاه پرده ای روی آن می‌کشم\nتا حسرت دیدن تو بماند روی دل همگان\nتنها خودم تو را دیده‌ام\nبی پرده\nبرهنه", "poet_nationality": "عرب", "poet_name": "ندي اُنسي الحاج", "poet_link": "https://echolalia.ir/category/sher/arabic-poet/nedi-ansi-al-hajj/"}
{"title": "در وطنم", "link": "https://echolalia.ir/%d8%af%d8%b1-%d9%88%d8%b7%d9%86%d9%85-%d9%86%d8%af%d9%8a-%d8%a7%d9%8f%d9%86%d8%b3%d9%8a-%d8%a7%d9%84%d8%ad%d8%a7%d8%ac/", "poem": "در وطنم\nآن جا که مردان در جشن عروسی\nشانه ی مویی آتشین به زنان اهدا میکنند\nو به کودکان تازه تولد یافته شیشه ی شیری آتشین میدهند\nدر وطنم\nمردان خانه هایشان را مثل گنجشکان میسازند\nزیر گنبد کبود\nو بالای شاخه هایی که برای سوختن آماده شده اند\nدر وطنم\nآن جا که مرگ ردای زندگی را به تن میکند\nنفس ها در صبحگاهان شکار میشوند\nمردان شیفته ی طعم خاک میشوند\nو زنان طعم بوسه را از یاد میبرند\nدر وطنم\nآن جا که مسیح گذشت\nهواپیماهایی بر فراز پیکرها و ناله ها\nخون هایی که به سرزمین قدیسان طهارت میبخشند\nپرواز میکنند\nدر وطنم دست ها از ترس جدایی\nدر هم گره خوردند\nگرما را میجویند و\nدیدار پروردگار را\nدر سفیدی چشمان\nدر خواب دلنشین\nبه دور از گناهان\nبه دور از انسان ها\nدر آغوش آسمان هفتم می طلبند\nُنسی_الحاج", "poet_nationality": "عرب", "poet_name": "ندي اُنسي الحاج", "poet_link": "https://echolalia.ir/category/sher/arabic-poet/nedi-ansi-al-hajj/"}
{"title": "فقط دهان تو لب دارد", "link": "https://echolalia.ir/%d9%81%d9%82%d8%b7-%d8%af%d9%87%d8%a7%d9%86-%d8%aa%d9%88-%d9%84%d8%a8-%d8%af%d8%a7%d8%b1%d8%af/", "poem": "در کوچه راه که می‌روی\nفقط تو راه می‌روی\nوقتی بر صندلی می‌نشینی\nزلال‌ترین آب\nفقط در لیوان توست\nدستانت پر از النگو\nفقط دهان تو\nلب دارد و گرم است\nفقط تو سینه داری\nو کمر باریکی\nبقیه رفته‌اند وقتی می‌روی\nتنها تو نزدیکی\nوقتی دور می‌مانی", "poet_nationality": "ترکیه", "poet_name": "اوکتای رفعت", "poet_link": "https://echolalia.ir/category/sher/turkey-poet/oktay-rifat/"}
{"title": "من کی‌ام؟", "link": "https://echolalia.ir/who-am-i/", "poem": "وقتی ناامیدم\nشعر می نویسم\nخوشحال که باشم\nشعرها نوشته می‌شوند\nدر من\nکی‌ام من\nاگر ننویسم", "poet_nationality": "اوکراین", "poet_name": "رزه آوسلندر", "poet_link": "https://echolalia.ir/category/sher/ukrainian-poets/rose-auslander/"}
{"title": "سرزمین مادری", "link": "https://echolalia.ir/homeland/", "poem": "مرده است\nسرزمین پدری‌ام\nآن‌ها دفنش کرده‌اند\nدر آتش\nمن زندگی می‌کنم\nدر سرزمین مادری‌ام\nدر “کلمه”", "poet_nationality": "اوکراین", "poet_name": "رزه آوسلندر", "poet_link": "https://echolalia.ir/category/sher/ukrainian-poets/rose-auslander/"}
{"title": "کمی دیگر نیز زندگی خواهیم کرد", "link": "https://echolalia.ir/we-will-live-a-little-longer/", "poem": "خورده‌ایم\nنوشیده‌ایم\nبا شگفتی به تماشای ستاره‌ها نشسته‌ایم\nچند نفری را دوست داشته‌ایم\nکمی اعتراض کرده‌ایم\nکمی زندگی کرده‌ایم\nکمی دیگر نیز زندگی خواهیم کرد", "poet_nationality": "اوکراین", "poet_name": "رزه آوسلندر", "poet_link": "https://echolalia.ir/category/sher/ukrainian-poets/rose-auslander/"}
{"title": "پرنده یخ پر ریخته است", "link": "https://echolalia.ir/%d9%be%d8%b1%d9%86%d8%af%d9%87-%db%8c%d8%ae-%d9%be%d8%b1-%d8%b1%db%8c%d8%ae%d8%aa%d9%87-%d8%a7%d8%b3%d8%aa/", "poem": "پرنده یخ پر ریخته است\nنسیم جان‌بخش\nپرندگان نوشکفته را با خود می‌آورد\nدر خاطر ما\nگل‌ها همه با هم\nبه خواب زمستانی رفته بودند\nحالا اما بیدار می‌شوند\nو ما باغیم\nدر جهانی که چشم باز می‌کند\nدر قراری سبز\nبین گل و درخت\nقلب یاس ما\nباز می‌تپد\nو شکوه درخت\nبا نمایش پرتره شکیبای گیاهان\nمی‌شکفد\nسبز سبز\nواکه‌های پرنده\nبین‌شان\nرنگین‌کمانک‌ها", "poet_nationality": "اوکراین", "poet_name": "رزه آوسلندر", "poet_link": "https://echolalia.ir/category/sher/ukrainian-poets/rose-auslander/"}
{"title": "کدام تکه‌ی جهان ما را جدا کرد", "link": "https://echolalia.ir/which-piece-of-the-world-has-separated-us/", "poem": "کدام تکه‌ی جهان\nما را جدا کرد\nکدام تکه‌ی جهان\nما را تنها برای چند روز\nدوباره به هم می‌رساند\nتا خطوط تازه‌ی شعر را آواز بخوانیم\nتا دوباره پرواز را بیاموزیم\nتا گذشته‌ی فراموش‌کار را\nبه یاد آوریم\nتا دوباره همدیگر را\nبدرود بگوییم", "poet_nationality": "اوکراین", "poet_name": "رزه آوسلندر", "poet_link": "https://echolalia.ir/category/sher/ukrainian-poets/rose-auslander/"}
{"title": "با رودهای تو", "link": "https://echolalia.ir/%d8%a8%d8%a7-%d8%b1%d9%88%d8%af%d9%87%d8%a7%db%8c-%d8%aa%d9%88/", "poem": "با رودهای تو\nتا دریاهایت جاری شدم،\nتا اقیانوس تو\nیک صحرا راه مانده\nم", "poet_nationality": "ارمنی", "poet_name": "نونا بغوسیان", "poet_link": "https://echolalia.ir/category/sher/armenian-poets/nuna-bugvsyan/"}
{"title": "زیر پلکهایم آتش هست", "link": "https://echolalia.ir/%d8%b2%db%8c%d8%b1-%d9%be%d9%84%da%a9%d9%87%d8%a7%db%8c%d9%85-%d8%a2%d8%aa%d8%b4-%d9%87%d8%b3%d8%aa/", "poem": "زیر پلکهایم آتش هست\nو در چشم‌هایم غبار ابدیت\nبه آرامی روی مرزهای نور و تاریکی قدم می‌زنم\nمن از گرگ و میش متنفرم\nیا نور\nیا فقط نور\nم", "poet_nationality": "ارمنی", "poet_name": "نونا بغوسیان", "poet_link": "https://echolalia.ir/category/sher/armenian-poets/nuna-bugvsyan/"}
{"title": "بر کاغذ براق", "link": "https://echolalia.ir/%d8%a8%d8%b1-%da%a9%d8%a7%d8%ba%d8%b0-%d8%a8%d8%b1%d8%a7%d9%82/", "poem": "بر کاغذ براق قصری باشکوه نقاشی کردی.\nخانه ام آنجا نبود،دَرَش را نیافتم…\nبر کاغذ کاهی خانه ای گرم نقاشی کردی.\nخاطره ام آن جا بود،\nدر را باز کردم و\nبی صدا وارد شدم…\nم", "poet_nationality": "ارمنی", "poet_name": "نونا بغوسیان", "poet_link": "https://echolalia.ir/category/sher/armenian-poets/nuna-bugvsyan/"}
{"title": "می­‌خواست به آغوش‌ام پناه آورد", "link": "https://echolalia.ir/shelter-in-my-arms/", "poem": "تنها یک­‌بار می‌­توانست \nدر آغوش‌اش کِشَد \nو می­‌دانست آن‌گاه چون بهمنی فرو می­‌ریزد \nو می­‌خواست به آغوش‌ام پناه آورد؛ \nنام‌اش برف بود \nتن‌­اش برفی \nقلب‌اش از برف \nو تپش‌اش صدای چکیدن برف \nبر بام‌های کاه‌­گلی، \nو من او را \nچون شاخه­‌ای که زیر بهمن شکسته باشد \nدوست می­‌داشتم", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "مَناعی", "link": "https://echolalia.ir/death-news/", "poem": "چه خبر؟ مرگِ عالَمی تنها، \nخاطرش خُفته، شاهدش سَفَری. \nجانِ جانان، کجا؟ ورای کجا. \nگوشه زد با ستاره‌ی سحری.\nچه خبر؟ مرگِ دل. گُلی ندمید \nتا به لُطفِ هوا، به گریه‌ی ابر \nاز زمینْ رازِ آسمان نچشید. \nتازه شد داغِ لاله‌های طَرّی.\nچه خبر؟ مرگِ حق‌ْحق و هوهو. \nلال شد مرغ و نغمه رفت از یاد، \nتا که گُنگانِ ده‌زبانِ دورو \nنازْمستی کنند و جلوه‌گری.\nچه خبر؟ مرگِ قول و فصلِ خطاب. \nسپر افکند هر زبان‌آور: \nقَبَسی زنده کرد، نَک چه جواب \nچون نَفَس بر میاوَرَد شجری؟\nچه خبر؟ تا کمانِ غمزه کشید، \nاز سَمَن تا چمن بشارت رفت؛ \nنَحْل پوسید و جز غبار ندید \nکس بر اوراقِ بوستان اثری.\nدودِ دل تا برآوَرَد شبنم،\nاز نظر رفت و یادِ غنچه نماند.\nشُکْرُلله که از صفای اِرَم \nسَمَری ماند و لیلهُ‌القَمَری.\nقصّه نو کرد و تَر نکردم مغز.\nچه ثَمَر؟ هیچ، شاهدانِ چمن \nهمه رفتند و چون برآمد نَغْز\nعِشْقِ پیچان به دارِ دیده‌وری،\nدنیا تَیْه بود و بی سر و ته،\n«خانه آبادِ» گفت و دید و شنید \nشاهدی می‌کُنند و بَه‌بَه‌بَه \nمگسِ بی‌مَریّ و خِیْلِ خری.", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "روزی بزرگ می‌گذرد", "link": "https://echolalia.ir/a-great-day-passes/", "poem": "۱\nدر روزی بزرگ، راهسپاریم، اما از فروغ\nسوزنی به ما نشسته، تنها\nیک سوزن!\nروزی بزرگ – آرام آرام – در اصالت ما، دست می‌برد\nتا شانه – رفته رفته به پس رود\nکه تنها از دور، از دور توانائیم\nدر شناختن شانه خود، که همین پرندگان هوا\nبر آن فرود می‌آیند،\nو در شناختنِ دست‌های خود، دست‌های بریده خود،\nکه همین پرندگان هوا هستند.\nدر روزی بزرگ، به تو می‌رسم، به شانه تو\nدست می‌زنم، که به پس‌نگری و ببینی\nکه نمی‌خندم.\n۲\n در روز بزرگ، تنها\n آن که بی‌شمار سوزن خورده‌ست، می‌خندد:\n تنها خورشید.\n روزی بزرگ، در اصالت ما، دست می‌برد\n تا، سوزن سوزن، به ماش باز دهد\n ما – در یک گفتگوی معمولی روزانه – بر سر خود\n نا گهان خبردار می‌شویم\n از تاجی از هوا!\n پی می‌بریم حرکات بی‌خودانه دست‌هامان – هنگام گفتگو–\n نامه‌هائی از هوا را توشیح کرده است،\n نخوانده، توشیح کرده است\n شاید در یکی از نامه‌ها، به عشق، معترف شده باشیم\n یا به قتل،\n و شاید از این روست که بی‌دلیل، دوست داشته\n یا تبعید می‌شویم\n ما که زادگاه، وطن، قلمرومان، چارپایه‌ای کوتاه است،\n در دم تبعید – کشیدن چارپایه –\n در دم خفقان\n بدانیم پادشاه هوائیم، پادشاه هوائیم.\n۳\n در آخرین حنجره، من، بادبان‌های بی‌شمار می‌بینم.\n و بهنگام روز، همین امروز،\n صدای افتادن میوه‌های رسیده را\n بر زمین سرد، می‌شنوم.\n اما هنوز، لغتی به شعر نیافزوده‌ام، که آفتاب، کاغذ را\n از سایه‌ی دستم، می‌پوشاند\n سوزن، می‌درخشد و\n کج شده ست!\n در آفتاب ملایم، از زیر درختان ملایم‌تر، از پی تابوتی بی‌سرپوش\n روانه‌ایم و روان بودیم\n و سایه گلی، ناف مرده را\n پوشانده‌ست.", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "آزادی و تو", "link": "https://echolalia.ir/freedom-and-you/", "poem": "به تصویر درختی \nکه در حوض \nزیر یخ زندانی‌ست، \nچه بگویم؟ \nمن تنها سقف مطمئنم را \nپنداشته بودم خورشید است \nکه چتر سرگیج‌هام را \n– همچنان که فرو نشستن فواره‌ها \nاز ارتفاع گیج پیشانی‌ام می‌کاهد –\nدر حریق باز می‌کند؛ \nاما بر خورشید هم \nبرف نشست.\nچه بگویم به آوای دور شدن کشتی‌ها \nکه کالاشان جز آب نیست \n– آبی که می‌خواست باران باشد –\nو بادبان‌هایشان را \nخدای تمام خداحافظی‌ها \nبا کبوتران از شانه‌ی خود رم داده –\n۲\nخیش‌ها \n_ببین!_\nشیار آزادی می‌کنند \nدر آن غروب که سربازان دل \nهمه سوراخ گشته‌اند. \nآزادی: من این عید سروهای ناز را \nهمه روزه تازه تر می‌یابم \nدر چشمانی که انباشته از جمله‌های بی‌نقطه \nو از آسمان خدا آبی‌تر است. \nآزادی : ماهیان نیمه شب آتش گرفته‌اند \nتا همچنان که هفته \nدر قلب تو \nبه پایان می‌رسد، \nدریا را چون شمعدانی هزار شاخه برداری \nآزادی \nکه از حروف جداجدا آفریده شده است. \nدو فرهاد، پس از مه، \nیکی انتحار کرد و یکی گریست \nدر بامداد فلج \nکه حرکت صندلی چرخدار \nصدای خروس بود،\nو ماهیان حوض \nاز فرط اندوه \nبه روی آب آمدند.\nدو فرهاد \nهر یک با دلی \nچون عطر آب، حجیم \nلیک تنها با یک تیشه.\n۳\nزیر چراغ \n– ببین ! –\nآخرین خالِ دل این چنین سنگ شد \nکه چشمان بی‌بی و سرباز \nفرار شن را از روی نان توجیه می‌کند.\nروز چندان طولانی بود \nکه همسایه‌ام چراغ را دوباره افروخت \nتا شاپرکان را بدان فریب دهد.\nهمچنان که این پاییز فضایی \n– این سقوطی را که از یک یکِ ستارگان گرفته‌اند –\nزیر پرچمِ پوستش \nکه تمامی رنگ‌هایش را بهار سپید کرده بود، \nحس می‌کرد.\n۴\nهمه‌ی آسمانِ روز \nبا فقری زیبا همچون کف یک دست \nمرا تاجگزاری کرده ست؛\nچرا که بر دردی شاهی کردم \nکه از آن \nجز پاره‌ای خرد \nنمی‌شناختم.\nدردی آمیخته با پروازی بی‌بال \nکه می‌خواست به القابِ ناملفوظ چهار صد ملکه‌ی روستایی \nکه مرصع به خون بودند \nمهتاب را به ماه بیاموزد.\nتردید یک ستاره \nدر شبی که با برف مست می‌کند.\nدردی که شما \nاز من ذهنیتی خواستید که از فضای گرسنگی‌تان ملموس تر بود.\nتا خوری که مرگ، سکه‌های نقره را به صدا در می‌آورد، \nیک درد فلس‌دار که دو رود را بر شرق،\nدو مو را بر بدن راست کرده بود؛\nدو رود شور بر شانه‌های لخت تو \nکه سرت میان ستارگان گیج می‌رود.\nستارگان به سوی قلبت جاری‌ست \nتا قلبت را از بسیاری فلس بکشد.\n۵\nیگنسرگ کبوتران در آخرین بندرت \n– ای مرد ! –\nآبستن شدند؛\nچرا که بی شک وصیت نامه‌ی تو پر از دانه بود.\nچاه‌های شرقی در چشمان تو \n– ای مرد ! –\nبه آب رسید؛\nچراکه برف، قو را که از افق گردن می‌کشید \nتا مرگش را با آواز در بندرها پیاده کند؛\nبا دو دست بارور \nکه بی‌گناهی را مدام به هم تعارف می‌کردند،\nفتح کردی.\nو زیباترین خمیازه را کبریت کشید به گاه افروختن \nتا سیمای تو حادثه‌ای باشد در میان تاریکی.\nآن گاه که برگریزان، این کف زدن شدید بر می‌خاست \nبرای نوحی، به شکل پیریی من \nکه حتی مرگ خود را نیز باخته بود .\nدر جهت هفت برادران که به یک زخم می‌میرند،\nتو می‌تازی \nهم تاخت اسبانی \nکه فرمان رهایی‌شان \nچون فرمان اسارتشان \nنوشته نیامده.\n۶\nآه، چرا باید \nمن تو را شگفت بدانم \nدر این جریان \nکه از شگفت بودن همه چیزی \nعادی می‌نماید؟\nو گرنه تو عادی‌ترین موسمی \nکه می‌باید به چار موسم افزود .\nو چشمان تو،\nراحت‌ترین روزی که می‌توان برای زیستن تصمیم گرفت.\n۷\nاینک خزان‌های درپی \nاز هم برگ‌های جوان می‌خواهند!\nمی‌توانستیم توانستن را به برگ‌ها بیاموزیم \nتا افتادن نیز توانستن باشد.\n۸\nمن کنار کره‌یی \nکه سراسر آن دریاست \nبه خواب رفته‌ام \nدر خطوط سرگردان دست تو \nاین گله‌هایی که از چرا باز می‌گردد.\nماهیان خاکستری، \nماهیان زاغ دیوانه،\nناشتا در سپیده‌ی سردسیر عزیمت کرده‌اند.\nاگر باز هم بگویند فردا از تمام خاکسترها نان خواهند پخت،\nمن می‌پذیرم که مزرعه‌ها سوخته ست.\nدر سر من\n– آن جا که جواهر، تب را\nبر اندیشه‌ی شن سنجاق می‌کند –\nماه با فشار رگبار\nبه آخرین برج می‌غلتد.", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "آدم‌های بهاری", "link": "https://echolalia.ir/spring-people/", "poem": "آدم‌های بهاری. \nچه می‌کنید با برگی که خزان دوست بدارد؟\nچه می‌کنید با پروانه‌یی که به آب افتد؟\nاز سر هر انگشت\nپروانه‌یی پریده ست. \nپروانه‌ی کدام انگشت تشنه بود؟\nپروانه‌ی کدام انگشت به آب می‌میرد؟\nمن بارها اندیشیده‌ام\nمن خزان و برف را پیاده پیموده‌ام\nپیشانی بر پای بهار سوده‌ام\nکه معیار شما نیست.\nآدم‌های بهاری. \n برگ خشک که از خود راندید\n شاید عزیزترین برگ فصل باشد\n بر این آب سپید\n شاید آخرین امید پروانه باشد.", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "بی‌گناهی‌ِ پِلک‌های تو", "link": "https://echolalia.ir/the-innocence-of-your-eyelids/", "poem": "پیش از صدای خروسان \nباور کردم \nکه پلک‌های تو \nکتاب صبح را گشود.\nاز آفتابی که نیآمده بود \nاز اشک که باید دوباره ریخت، \nدهانت برای من خنده‌های گرمتر داشت. \nو خروسان پیش از صدای خود دوباره به خواب شدند \nاز این که پذیرفتند روزها دیگر با ماست \nو این پایانی که ما نیز با آن خواهیم بود.\nباور کردم \nسوگند به خواب‌های جوان \nباور کردم بی‌گناهی‌ی پلک‌های تو را \nبی‌گناهی‌ی برگ‌ها را \nکه در نور سپید شدند \nسوگند به هر چه سپیدی‌ست\nتنها سرو خیانت کرد \nکه پذیرفته‌ی همه‌ی فصل‌ها بود.\nاز کانال تلگرامی ادبیات دیگر", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "و بهارِ همه‌ی فصل‌های من بودی", "link": "https://echolalia.ir/you-were-all-my-seasons/", "poem": "و بهار همه‌ی فصل‌های من بودی\n تو بهار همه‌ی دفترچه‌هایی که\n چیزی درشان ننوشتم.\n بگذار پاسخ دهم\n هم‌چنان که دوستانه می‌گریم.\n هرچه بلور است به فصلِ پیش بسپاریم.\n بگذار تا با رنگ‌های تن‌ات \n دوست بدارم‌ات:\n عریان شو زیر آبشارهای خورشید\n حتا انگشترت را\n در صدای آن‌ها پرتاب کن\n که می‌خواهند به ما\n چیزی را جز این که هست\n بباورانند.\nتو را با رنگ گل‌های به\n با رنگ‌های بلوط\n تو را دوست خواهم داشت.\nبنفشِ تند از آن زنبق‌هاست.", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "گوزن‌ها چه گفته‌اند؟", "link": "https://echolalia.ir/what-have-the-deer-say/", "poem": "گوزن‌ها چه گفته‌اند؟\nسم‌هاشان را بر برف نخواهی شمرد\nکه از این همه خون‌های ناشناس\nقلیل‌تر است\nخون‌هایی که در نسیم\nدست تو را نیز آغشته است.\nگوزن‌ها چه گفته‌اند؟\nنه.\nتو هرگز نخواهی پذیرفت:\nشکارچیان رفته\nبیرحمانه شادی آورده‌اند\nزمانی که تو هنوز در جنگلی\nزمانی که تو میزایی و برفراز خود\nآسمان شسته را\nآهسته تر از درد به یاد می‌آری.", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "قصه", "link": "https://echolalia.ir/%d9%82%d8%b5%d9%87/", "poem": "کلیدی در جوی خون افتاد\nاینک دو درخت\nاز عمق سایه به آیین آینه می‌گروند\nو کتاب آینه\nاز میان دو درخت\nدر سایه می‌چکد\nو جوی خون خشکید\nو کلید بخار شد\nمن\nدر بیراهه ها می‌رفتم\nاز میان گروهان پرنده که بال‌های شان\nرا\nبر درختان عَرعَر کوبیده بودند\nدر بازوانم\nموجی سرخ می‌رویید\nو لرزش کلیدی را در اشک‌هایم حس می‌کردم", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "در برابر همه‌ی دست‌هایش که گشوده است", "link": "https://echolalia.ir/%d8%af%d8%b1-%d8%a8%d8%b1%d8%a7%d8%a8%d8%b1-%d9%87%d9%85%d9%87%e2%80%8c%db%8c-%d8%af%d8%b3%d8%aa%e2%80%8c%d9%87%d8%a7%db%8c%d8%b4-%da%a9%d9%87-%da%af%d8%b4%d9%88%d8%af%d9%87-%d8%a7%d8%b3%d8%aa/", "poem": "من آمده‌ام\nتا به جای پنجه‌های مرده‌ی پاییز\nپنجه‌های زنده‌ی تو را بپذیرم.\nمن آمده‌ام تازه‌تر از هر روز\nتا تو را با پیشانیت بخاهم\nکه بلندتر از رگبار است.\nمی‌خواهم دوباره بیآغازم\nاین بهاری را که خواهی نخواهی\nخون مرا در راه ها می‌دواند\nو به دل‌ها می‌برد.\nاین بهاری که\nچه عاشقانه است.\nو من در برابر همه‌ی دست‌هایش که گشوده است\nناگزیر به پاسخم", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "تو را می‌نگرم تا کنارم بنشینی", "link": "https://echolalia.ir/%d8%aa%d9%88-%d8%b1%d8%a7-%d9%85%db%8c%e2%80%8c%d9%86%da%af%d8%b1%d9%85-%d8%aa%d8%a7-%da%a9%d9%86%d8%a7%d8%b1%d9%85-%d8%a8%d9%86%d8%b4%db%8c%d9%86%db%8c/", "poem": "من می‌دانم\nکه اندوه من برابر است\nبا اندوه سواری که صدای سم اسبش را\nبا صدای خرد شدن آهسته برگ‌ها\nاشتباه می‌کند\nبا شب بویی\nکه تاریکی خود را از دست می‌دهد\nبا نارنجی\nکه تنها بر میز است\nهوای سوختن دست‌هامان را\nبه ستاره‌ها رساند\nمن می‌دانم\nدرختان عرعر ما را چشم به راه گذاشته‌اند\nو چند سواری که قرار بود از دوردست\nخبری برای ما آرند\nمن می‌دانم که غبار جاده شیشه را\nمی‌پوشاند\nچنان که دیگر حتی از پس شیشه هم\nنمی‌توان تو را خوش داشت\nنمی‌توان تو را به شهری خواند\nکه در آستان بارانش\nزخم‌های جوانتر خیال خندیدن دارند\nاین سواری که شتابناک گذراست\nنه منم نه چشم .\nدستت را باز کن :\nتا افق سپید بهاری از مژگان انسانی\nتو را می‌نگرم تا کنارم بنشینی\nتا دور از خیال چند سواری که شاید بازگشت‌شان به خنده نباشد\nدور از این لبان قرینه\nدور از هر رفت\nبمانیم و ضامن نور باشیم\nشب تابان را از باغ و بیابان به اتاق آوریم تا دوباره بیافروزیم\nیخ را زیر نفس آب کنیم و ماهیان را دوباره زنده ببینیم\nدشت را یکسره در باران رها کنیم و بخوابیم\nتا افق سپید بهاری از مژگان انسانی\nتو را می‌نگرم تا کنارم بنشینی\nو دست‌هایت را در گیسوان من نهان سازی\nچون نسیم\nچون راز جهان", "poet_nationality": "ایرانی", "poet_name": "بیژن الهی", "poet_link": "https://echolalia.ir/category/sher/iranian-poets/bijan-elahi/"}
{"title": "این نامه را در قطار بخوان", "link": "https://echolalia.ir/%d8%a7%db%8c%d9%86-%d9%86%d8%a7%d9%85%d9%87-%d8%b1%d8%a7-%d8%af%d8%b1-%d9%82%d8%b7%d8%a7%d8%b1-%d8%a8%d8%ae%d9%88%d8%a7%d9%86/", "poem": "این نامه را در قطار بخوان\nباز کردی اگر چمدانت را\nدنبال خاطره هایی نگرد که هرگز\nنمی خواستی از تو جدا شوند\nآن ها را من برداشتم\nتا سنگین نشود بار ِتو\nو جا باشد برای خاطرات جدیدت\nبرای من\nاین چمدان کوچک\nو این راه دراز هم می تواند\nبهانه فردا شود\n.کلوناریس", "poet_nationality": "یونان", "poet_name": "آ.کلوناريس", "poet_link": "https://echolalia.ir/category/sher/greek-poet/%da%a9%d9%84%d9%88%d9%86%d8%a7%d8%b1%d9%8a%d8%b3/"}
{"title": "گم کرده ام تو را، کجایی؟", "link": "https://echolalia.ir/%da%af%d9%85-%da%a9%d8%b1%d8%af%d9%87-%d8%a7%d9%85-%d8%aa%d9%88-%d8%b1%d8%a7%d8%8c-%da%a9%d8%ac%d8%a7%db%8c%db%8c%d8%9f/", "poem": "این بار زنده می خواهمت\nنه در رویا نه در مجاز\nاین که خسته بیایی\nبنشینی در برابرم در این کافه پیر\nنه لبخند بزنی آن گونه که در رویاست\nونه نگاه عاشقانه بدوزی در نگاهم\nصندلی ات را عوض کنی\nدر کنارم بنشینی\nسر خسته ات را روی شانه ام بگذاری\nوبه جای دوستت دارم بگویی\nگم کرده ام تو را ، کجایی ؟\n.کلوناریس", "poet_nationality": "یونان", "poet_name": "آ.کلوناريس", "poet_link": "https://echolalia.ir/category/sher/greek-poet/%da%a9%d9%84%d9%88%d9%86%d8%a7%d8%b1%d9%8a%d8%b3/"}
{"title": "هرچه هست زیر سر پاییز است", "link": "https://echolalia.ir/%d9%87%d8%b1%da%86%d9%87-%d9%87%d8%b3%d8%aa-%d8%b2%db%8c%d8%b1-%d8%b3%d8%b1-%d9%be%d8%a7%db%8c%db%8c%d8%b2-%d8%a7%d8%b3%d8%aa/", "poem": "تقصیر تو نیست\nهرچه هست زیر سر پاییز است\nکه به نسیمی عقل را می‌رباید\nتا دل\nبی اگر و امایی\nتنگ تو شود\n.کلوناریس", "poet_nationality": "یونان", "poet_name": "آ.کلوناريس", "poet_link": "https://echolalia.ir/category/sher/greek-poet/%da%a9%d9%84%d9%88%d9%86%d8%a7%d8%b1%d9%8a%d8%b3/"}
{"title": "نمی‌دانم چه کسی صاحب من است؟", "link": "https://echolalia.ir/i-do-not-know-who-owns-me/", "poem": "نمی‌دانم چه کسی صاحب من است؟ \nکدام خدا صاحب من است؟ \nکدام شیطان؟ \nنمی‌دانم چه کسی حامی من است؟ \nنه آسمان به دادم می‌رسد\nنه دنیا \nنه قانون \nنه ناقوس کلیسا و \nنه مناره‌ی مسجدها…\nنمی‌دانم آخر من به که و به چه سوگند یاد کنم \nنمی‌دانم چه کسی پناه و پشتیبان من است؟ \nمن اکنون کوهی بی‌سوگندم \nسوگند من دود است \nحرف‌ام، خاکستر \nفریادم، خون کُشته‌شدگان \nو هر کوچی برای‌ام به بی‌راهه است\nتا کوچ هست، کوچ می‌کنم \nتا آتش هست، می‌سوزم \nتا آب هست، غرق می‌شوم \nتا چاقو هست، قربانی می‌شوم \nتا خاک هست، بی‌وطن‌ام \nتا کوه هست، سقوط می‌کنم \nتا طنابِ دار هست، حلق‌آویز می‌شوم.\nمن پیش از موسا، آواره بوده‌ام \nمن پیش از عیسا، مصلوب شده‌ام \nمن پیش از قریش، زنده‌به‌گورم کرده‌اند \nمن پیش از حسین، سرم را بُریده‌اند.", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "شبیه مِهیست آن زن", "link": "https://echolalia.ir/she-is-like-a-fog/", "poem": "شبیه مِهیست آن زن \nشبیه مِهی سفیدپوش، قد بلند همچون اندوهِ کوه. \nآشفته همچون سایه‌ی شعله‌ی چراغی لرزان \nبر روی دیوارِ اتاق. \nلاغر اندام چون تازیانه‌ی دستِ مرد و \nسبزه رو چون صورتِ “خانَقین” و \nاندوهگین چنان بارانِ فصلِ کوچ. \nشبیه مِهیست آن زن و هر گاه که می‌بینی \nبه سان کوچه‌های حلبچه است و نمی‌خندد. \nزمانی هم که گوشش فرا می‌دهی \nنی لبکی از “گرمیان” است و \nتنها … نسیمِ باد سرگردان و \nنفَسِ انفال او را می‌نوازد.\nشبیه مِهیست آن زن و \nاز احشاء شیشه‌ایش..نطفهء شعری درونِ کولاک و \nبذرِ دلهره‌ای هویدا است. \nاز احشاء شیشه ایش…چندین بوته‌ی گریه و \nآخرین رقصِ برف به هنگام مرگ و \nآوازِ شکسته پیداست. \nشبیه مِهیست آن زن و \nمن هم جاده‌ی غروب.", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "من هم طعمه‌ام و هم ماهی", "link": "https://echolalia.ir/i-am-bait-and-fish/", "poem": "در آن شب\nنه مهتابی بود \nگرد آویز شوم\nنه سوسوی ستاره‌ای\nدر کنارم بیاساید\nو نه آواز عاشقی\nتا خودم را در او بیابم.\nتنها تنها، \nدر خواب تنها و \nدر روشنایی تنها\nدر تاریکی تنها،\nدو تنها بودم\nدر تنی.\nدر ظلمت آن فروشگاه \nتنها درون خود را می‌دیدم\nجای غریبی\nجایی که باد خدا هم \nهرگزدر آن رسوخ نمی‌کند\nجایی که فقط \nتنها مادینه‌ها\nبه دردهایشان آگاه می شوند\nنه دیگری\nو نه نرینه‌گان!\nبه ته رودخانه‌ای فرو می‌شدم\nمانند فرو شدن طعمه‌ای بر سر قلابی.\nآنک\n“من هم طعمه‌ام و هم ماهی”\nخط نوری ام از آفتاب\nکه نم نمک به کوچه‌های تاریکی می‌خزیدم\n” اینک تاریکی و روشنایی منم”\nفرو می رفتم\nتا به دنیای ژرفناک می‌رسیدم\nتا به خدایگان می‌رسیدم\nهرخدایی را می خواندم \nمرد بود.\nهر رنگی که می‌دیدم \nهر صدایی که می‌شنیدم\nهر چشمی که می‌دیدم… هرگوشی که می‌شنید.\nهمه مَرد بودند و نرینه\nدریا مَرد بود\nموج مَرد بود\nبندر مَرد بود\nکشتی مَرد بود\nمن خدای مادینه‌ی روزگاران کهن را کجا بیابم؟\nچگونه گم شد\nچه بر سرش آمد؟!\nآنگاه به دنیای زمین بر می‌گشتم\nبه درون ظلمت فروشگاه”گل‌آلاله”\nباز آواز خوش صدای عینک \nدر گوشم انعکاس می‌یافت:\nحال\nکه از دیار دریایی\nبیا ناز دختر بیا\nتا رودوشی تن‌ات شوم\nو آغوشی در درون زورقی.\nاز کانال تلگرامی ادبیات دیگر", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "نمی دانم چه کسی صاحب من است؟", "link": "https://echolalia.ir/i-dont-know-who-owns-me/", "poem": "نمی دانم چه کسی صاحب من است؟\nکدام خدا صاحب من است؟\nکدام شیطان؟\nنمی دانم چه کسی حامی من است؟\nنه آسمان به دادم می رسد\nنه دنیا\nنه قانون \nنه ناقوس کلیسا و\nنه مناره ی مسجدها\nنمی دانم آخر من به که و به چه سوگند یاد کنم\nنمی دانم چه کسی پناه و پشتیبان من است؟\nمن اکنون کوهی بی سوگندم\nسوگند من دود است\nحرفم، خاکستر\nفریادم، خون کُشته شدگان\nو هر کوچی برایم به بی راهه است\nتا کوچ هست، کوچ میکنم\nتا آتش هست، می سوزم\nتا آب هست، غرق می شوم\nتا چاقو هست، قربانی می شوم\nتا خاک هست، بی وطنم\nتا کوه هست، سقوط می کنم\nتا طنابِ دار هست، حلق آویز می شوم.\nمن پیش از موسی، آواره بوده ام\nمن پیش از عیسی، مصلوب شده ام\nمن پیش از قریش، زنده به گورم کرده اند\nمن پیش از حسین، سرم را بُریده اند\nاز کتاب دیوار – نشر فصل پنجم", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "تو یک روز نیستی", "link": "https://echolalia.ir/you-are-not-one-day/", "poem": "تو یک روز نیستی\nتمامِ سالی.\nتو یک شب\nیا یک کتاب و یک قطره نیستی\nتو یک نقاشی یا تابلویی بر دیوار نیستی.\nاگر دقیقه ای نباشی\nساعت ها از کار می افتند\nخانه ها برهوت می شوند\nکوچه ها اشک می ریزند\nپرندگان، سیَه پوش وُ\nشعرها هم نیست می شوند.\nتو فقط باد و باران هشتمِ ماه مارس نیستی\nتو ای دل انگیزِ شب های تابستانی\nگیسوان شب های پاییزی\nتو ای سوز بوران عشق\nتو نباشی\nچه کسی باشد؟!\nزن، زن، زن، زن\nاز کتاب دیوار – نشر فصل پنجم", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "برگرد و نگاه کن", "link": "https://echolalia.ir/%d8%a8%d8%b1%da%af%d8%b1%d8%af-%d9%88-%d9%86%da%af%d8%a7%d9%87-%da%a9%d9%86/", "poem": "آرام پیش می‌روند\nپایان همه‌ی راه‌ها\nگم شدن است.\nو درد\nبه تماشای آن‌ها ایستاده است\nو این زنجیره‌ی مویه‌های مردمان من است\nکه از دل دشت می‌گذرد.\nبرگرد و نگاه کن\nسوختن در شادمانی ما این است\nشادمانی ما سوختن ماست!\nآنجا\nفانوس شاعر ما روشن است\nروشن است بر ساحل بسفور\nروشن است در شب دریا\nو آب\nبا موج بلند سرخ تاب خود\nهمچون قصیده‌ای‌ست\nکه از ژرفا بر می‌آید و\nبرگرداب تخیل من خیمه می‌زند.\nآنجا\nپرنده‌ی آذرباد\nدمی می‌آساید\nبا بذر نارس رنگاله\nکه برای شعر شناور ما ارمغان آورده است.\nآنجا\nرنگین ترین رویاها\nاز خواب خاک می‌گذرند\nو می‌رود\nو می‌آید\nو آفتاب و ترانه می‌کارد.\nتنها اوست\nبا زورق روانه‌اش بر دریا\nتنها اوست\nمسافر دور دریای سیاه\nتنها اوست\nبا پاروی پندارش به راه\nتنها اوست\nبا اندوه شعله‌ورش در شب…", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "ای پری خوبم", "link": "https://echolalia.ir/%d8%a7%db%8c-%d9%be%d8%b1%db%8c-%d8%ae%d9%88%d8%a8%d9%85/", "poem": "ای پری خوبم\nبار دیگر تو را کجا بازیابم\nتا مرا قطرە قطرە بر تن خود بپاشی\nتا مرا چنان چون کرمکی شب تاب\nبر سفیدای برف روشنای مهتابیِ\nپستانهایت بیاویزی.\nتو را کجا بازیابم\nتا یک لحظه در صدایت بە خواب روم\nتا یک لحظە در بوسەات\nبا بال‌های آتش گرفتە ققنوس لبهایم\nخاکستر استخوان‌های این لحظەام را شعلەور کنم", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "زنی سوخت", "link": "https://echolalia.ir/%d8%b2%d9%86%db%8c-%d8%b3%d9%88%d8%ae%d8%aa/", "poem": "درختی سوخت\n دودش\nشعری گریان برای باغ نوشت.\nباغ که سوخت\n دودش\nداستانی بس غمگین برای کوه نوشت.\nکوه که سوخت\n دودش\nقصیده‌ای اشک‌آلود برای روستا نوشت.\nروستا که سوخت\nدودش\nنمایشنامه‌ای تراژیک برای شهر نوشت.\nدر شهر اما زنی بود\nکه زیبایی درخت و کوه و روستا و شهر را\nیک جا در دل و قامتش داشت\nآنگاه که به‌خاطر آزادی خودسوزی کرد\nدودش\nداستانی بی‌پایان\nبرای سراسرِ سرزمین نوشت…\n‌_پور", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "اگر ماه از تو زیباتر بود", "link": "https://echolalia.ir/%d8%a7%da%af%d8%b1-%d9%85%d8%a7%d9%87-%d8%a7%d8%b2-%d8%aa%d9%88-%d8%b2%db%8c%d8%a8%d8%a7%d8%aa%d8%b1-%d8%a8%d9%88%d8%af/", "poem": "اگر ماه از تو زیباتر بود\nهرگز دوستت نمی‌داشتم.\nاگر موسیقی\nاز آوای تو دل انگیزتر بود\nهرگز به تو گوش نمی‌سپردم.\nاگر اندام آبشار\nاز اندام تو زیبنده‌تر بود\nهرگز به نگاهت نمی‌نشستم.\nاگر باغچه از تو\nخوشبوتر بود\nهرگز تو را نمی‌بوئیدم.\nدر باره‌ی شعر هم می‌پرسی\nبدان\nاگر به تو نمی‌مانست\nهرگز…نمی‌سرودم.", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "چشمانت دو چشمه‌اند در خواب‌هایم", "link": "https://echolalia.ir/%da%86%d8%b4%d9%85%d8%a7%d9%86%d8%aa-%d8%af%d9%88-%da%86%d8%b4%d9%85%d9%87%e2%80%8c%d8%a7%d9%86%d8%af-%d8%af%d8%b1-%d8%ae%d9%88%d8%a7%d8%a8%e2%80%8c%d9%87%d8%a7%db%8c%d9%85/", "poem": "همیشه چشمانت\nدو چشمه‌اند در خواب‌هایم\nو همین است که\nصبح که شعرم بیدار می‌شود\nمی‌بینم بسترم سرشار از گُلِ عشقِ توست و\nنم‌نم گیاه و سبزینه.\nعشق تو آفتاب است؛\nآنگاه که\nدرونم طلوع می‌کنی و می‌بینمت.\nآن هنگام هم که می‌روی، نمی‌بینمت.\nسایه‌ی تنم می‌شوی و ابر خیالم\nپا به پایم راه می‌افتی و\nهمراهم می‌شوی", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "روییدن از خاکستر", "link": "https://echolalia.ir/%d8%b1%d9%88%db%8c%db%8c%d8%af%d9%86-%d8%a7%d8%b2-%d8%ae%d8%a7%da%a9%d8%b3%d8%aa%d8%b1/", "poem": "از آن صبحدم که مغرب زاده شد\nشبی سیاه بود\nاز آفتاب آن روز\nطالعی سنگین سر برآورد\nاز مصیبت\nتنهایی زاده شد\nو از بیست و چهارِ نیسان\nپاییزی گوژ پشت سر برآورد\nزمانه‌ای پیر و پکیده ورد زبانش\nسرزمینی دارم\nاز همان کودکی\nهلهله‌ها از آن چوبه‌های دار بود\nکوچ شناسنامه اش بود و\nظلم پارویش\nودرخت‌هایش زخم شمشال داشتند\nجغرافیای زنان شوهر مرده\nشهر زنان شوهر مرده\nخیابان زنان شوهر مرده\nحدود آنجا بود\nپروانهٔ کشتهٔ باران\nآیینهٔ شکستهٔ چهره ها\nنوازشگر پیچک ! .\nسرزمینی دارم\nکه از دود به هم پیوسته‌است\nدود چهارپاره شدن\nدود توتون سیگارهای پیچ\nدود بیغوله\nدود دستبند ها!\nاز دریچهٔ سیاه هر کدامشان که نگاه کنی\nجنگلِ جیغش\nشاخه‌ای از مصیبت\nو ییلاقِ اشکی ست\nکه گرداب شیونش از دور پیداست .\nسرزمینی دارم\nشبیه هیچ‌کجا نیست\nشبیه هیچ گریهٔ دیگری\nو مانند هیچ سوختن دیگری نیست\nآسیابش می‌کنند\nخس و خاشاک دردهایش را\nبه باد شمشیر\nبه باد زره پوش و هواپیما می‌دهند\nتا هر آنچه\nکه آنجا افسانه است\nبازگردد\nتا این هیزم خشک\nصنوبری شود و\nبازگردد\nتا دوباره استخوان و جنازهٔ میان این آتش\nبه هم آمیزد\nو تکه‌تکه این جسد هم\nسر پا بایستد\nرو به تمام جهان\nمی‌گوید من کوردستانم!\nمن سرزمینی دارم\nطلسم شده\nدر قلادیز کشته می‌شود\nاما درآمد دوباره زنده می‌شود\nدر حلبچه سرش را می‌زنند\nاما در کرکوک زندگی می‌کند\nدر اربیل که بر دارش می‌کشند\nدر ارومیه برمی‌خیزد\nسرزمینی دارم\nهفت بند دارد\nکه از تمام سرزمین‌ها بیشتر است.\nاز کتاب پریدگی/ گزیده ی اشعار شیرکو بی کس – نشر نصیرا", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "دیوار", "link": "https://echolalia.ir/%d8%af%db%8c%d9%88%d8%a7%d8%b1/", "poem": "روز بخیر\nمن نامم دیوار است\nبر خیابانی عمومی بنا گشته‌ام\nبه طویلی بیزاری طولانیم و\nبه بلندای خشم نیز، بلند\nهرآنچه شعار است آویزان تن من است\nهرآنچه پوستر است،\nبر تن من نقش می بندد\nاما چه سود؛\nاز صد شعار،\nشعاری نیست آموزه‌ای یادم دهد\nاز صد پوستر،\nپوستری نیست دلخوشم کند\nهمین دیروز بود؛\nاز فرق سر تا کف پا،\nشعاری آویزان من کردند\nآنگاه که خواندمش\nسراپا شرمنده گشتم\nمن دیوار سرزمینی باشم،\nدروغی چنین بزرگ آویزانم شود", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "همدلی", "link": "https://echolalia.ir/%d9%87%d9%85%d8%af%d9%84%db%8c/", "poem": "غروب هنگام\nکوری و کری و لالی\nچند ساعتی\nروی نیمکت باغچه‌ای\nاستوار و شاد و خندان\nنشسته بودند\nآنکه کور بود با چشم آنکه کر بود می‌دید و\nآنکه کر بود با گوش آنکه لال بود می‌شنید و\nآن نیز که لال بود،\nبا جنبیدن لب هردوتایشان،\nگفته‌ها را درک می‌کرد\nهرسه نیز با هم\nدر یک زمان\nسرمست عطر گل‌ها بودند", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "دختر عاشق روستا", "link": "https://echolalia.ir/village-lover-girl/", "poem": "سپیده‌دم بود\nتنها خروسی دید\nدختر عاشق روستا را\nدر کنج کاهدانی\nچگونه سر بریدند\nاین بود که او\nبه لانه‌اش برگشت\nسکوت کرد و پیمان بست\nکه دیگر سپیده‌دمان نخواند", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "آه‌ سرزمین‌ من‌", "link": "https://echolalia.ir/%d8%a2%d9%87%e2%80%8c-%d8%b3%d8%b1%d8%b2%d9%85%db%8c%d9%86%e2%80%8c-%d9%85%d9%86%e2%80%8c/", "poem": "در سرزمین‌ من‌\nروزنامه‌ لال‌ به‌ دنیا می‌آید\nرادیو کر\nو تلویزیون‌ کور\nو کسانی‌ که‌ طالب‌ سالم‌ زاده‌ شدن‌ این‌ همه‌ باشند را\nلال‌ می‌کنند و می‌کشند\nکر می‌کنند و می‌کشند\nکور می‌کنند و می‌کشند\nدر سرزمین‌ من\nآه‌ سرزمین‌ من‌", "poet_nationality": "کوردی", "poet_name": "شیرکو بیکس", "poet_link": "https://echolalia.ir/category/sher/kurdish-poets/sherko-bekas/"}
{"title": "دوشنبه ابدی", "link": "https://echolalia.ir/eternal-monday/", "poem": "تو ابدی خواهی شد ،\nهر دوشنبه ، در ماه. \nمرد  ِماه در کالبد خویش \nخم شده ، به زیر دسته ای \nاز شاخه ها \nنور گچی و سرد می افتد \nبر تور تختخواب ما \nچون جزامیان است \nقله ها و دهانه هایی از آتشفشان های خاموش \nدندان هایش به هم می ساید \nاما ،همچنان ،در برابر سرمای سیاه \nآرام نمی گیرد،\nشاخه ها را در بر می گیرد،\nتا‌ آنگاه که روشن کند اتاق نورانی را از نور خویش ،\nشبح ِخورشید  ِیکشنبه؛\nاینک دوشنبه های جهنمی را \nگِردی  ِماه کار می کند،\nبی هیچ آتشی .\nهفت دریای منجمد \nزنجیر شده است \nبه قوزک پایش .\nدوشنبه ابدی", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "من به تنهایی قدم می زنم", "link": "https://echolalia.ir/i-walk-alone/", "poem": "من به تنهایی قدم می زنم \nو زیر پایم \nخیابان های نیمه شب \nجا خالی می کنند. \nچشم که می بندم \nمیان هوس های من \nاین خانه های رویایی خاموش می شوند \nو پیاز آسمانی ماه \nبر بلندا ی سراشیبی ها \nآویخته است. \nمن \nخانه ها را منقبض می کنم \nو درختان را می کاهم \nدور که می شوم \nقلاده نگاهم می افتد \nبه گردن آدم های عروسکی \nکه بی خبر از کم شدن \nمی خندند، می بوسند، مست می شوند \nو با یک چشمک من خواهند مرد، \nحتی حدس هم نمی زنند.\nمن \nحالم که خوب باشد \nبه سبزه \nسبزی اش را می دهم \nو به آسمان سپید \nآبی اش را \nو طلا را وقف خورشید می کنم. \nبا این وجود در زمستانی ترین حالت ها \nباز هم می توانم \nرنگ را تحریم کنم \nو گل را منع کنم از بودن. \nمن \nمی دانم روزی خواهی آمد \nشانه به شانه ی من، \nپرشور و زنده \nو می گویی که رویا نیستی \nو ادعا می کنی \nگرمای عشق، تن را ثابت می کند. \nاگرچه روشن است عزیزم، \nهمه ی زیبایی ات، همه لطافت ات \nهدیه ای است \nکه من به تو داده ام.", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "آدم‌ها", "link": "https://echolalia.ir/hum/", "poem": "آدم‌ها را\nبیش از  حد دوست دارم،\nیا به هیچ وجه دوست ندارم…\nتا اعماق، پایین می‌روم،\nدر آدم ها ،غرق می‌شوم…\nتا آنچه هستند را،\nواقعی ،\nبشناسم!", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "ماه اوت", "link": "https://echolalia.ir/august/", "poem": "باران ماه اوت!\nهم بهترین اتفاق \nبرای تابستانی که گذشت،\nو هم‌برای پاییزی که از راه نرسیده است !\nچه زمان عجیب و غریبی!", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "زندگی", "link": "https://echolalia.ir/life-2/", "poem": "مرگ گاهی زود به سراغ آدم ها می‌آید، \nآنها که عمرشان کوتاه است . \nاما بعضی از ما زنده نیستیم! \nمرده ایم ! \nچرا که \nنه زندگی را شناختیم! \nو نه مرگ را ! \nچرا که \nعشق ، \nآزادی، \nاحساسات، \nامید، \nو تعلق را ، \nهرگز نیافتیم!..\nآری! \nبسیاری از ما، \nمدت‌ها‌ست ،مرده‌ایم ! \nپیش از \nآن که \nزندگی کنیم!", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "من", "link": "https://echolalia.ir/i/", "poem": "ناگهان\nمتعجب شدم !\n«زنی » که سال پیش بودم ،\nکجاست؟\nیا آن که دوسال پیش بودم؟\nو در فکر آن «زن »\nمن اکنون ،\nچگونه آدمی هستم ؟", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "جراحت", "link": "https://echolalia.ir/wound/", "poem": "سیلی از رنگ‌ها در یک نقطه ،\nبنفش مات. \nبدن بی‌جان ،\nشسته شده و پریده رنگ،\nهمچون مروارید. \nدر حفره یک صخره،\nگویی موج‌ها با وسواس ،\nتمام دریا را در آن گودال\nبه چرخش وامی‌دارند.\nنقطه کوچکی به اندازه یک حشره،\nچون نقطه عذاب\nروی دیواره  صخره\nپایین می‌خزد . \nقلب خاموش می‌شود .\nدریا به عقب می‌لغزد .\nآینه‌ها هزار تکه می‌شوند .", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "آواز عاشقانه‌ی دختر دیوانه", "link": "https://echolalia.ir/mad-girls-love-song/", "poem": "برای شنیدن نسخه‌ی صوتی نیاز به فیلترشکن\nچشم‌هایم را می‌بندم و تمام جهان مرده بر زمین می‌افتد \nپلک می‌گشایم و همه چیز دوباره زاده می‌شود \n(فکر می‌کنم تو را در ذهنم ساخته بودم) \nستارگان در جامه‌های سرخ و آبی والس می‌رقصند \nو سیاهی مطلق به درون می‌تازد \nچشمانم را می‌بندم \nو تمام جهان مرده بر زمین می‌افتد \nخواب دیدم مرا جادو کرده به رختخواب می‌بردی \nماه‌زده برایم ترانه می‌خواندی و دیوانه‌وار مرا می‌بوسیدی \n(فکر می‌کنم تو را در ذهنم ساخته بودم) \nخدا از آسمان می‌افتد، آتش جهنم رنگ می‌بازد \nاسرافیل و شاگردان شیطان خروج می‌کنند \nچشم‌هایم را می‌بندم و تمام جهان مرده بر زمین می‌افتد\nفکر کردم همان گونه که گفته بودی باز می‌گردی \nاما پیر شدم و نامت را فراموش کردم \n(فکر کنم تو را در ذهنم ساخته بودم) \nبه جای تو باید مرغ توفان را دوست می‌داشتم \nلااقل هنگام بهار فریاد زنان باز می‌گردد \nچشمانم را می‌بندم و تمام جهان مرده بر زمین می‌افتد \n(فکر کنم تو را در ذهنم ساخته بودم)\nترجمه شعر Mad Girl”s Love Song از سایت خانه شاعران جهان\nچشم‌هایم را می‌بندم و تمام جهان می‌میرد \nپلک می‌گشایم و همه چیز از نو زاده می‌شود \nبه گمانم تو را در ذهنم ساخته‌ام \nستاره‌ها رقصان با جامه‌های آبی و سرخ بیرون می‌زنند \nو سیاهی مطلق چهار نعل درون‌شان می‌تازد \nچشم‌هایم را می‌بندم و تمام جهان می‌میرد \nخواب دیدم در بستر سحرم می‌کنی \nبرایم از ماه می‌خوانی و مرا دیوانه‌وار می‌بوسی \nبه گمانم تو را در ذهنم ساخته‌ام \nآسمان وارو می‌شود، دیگر شعله‌های دوزخ نیست \nفرشته‌ها و شیاطین، خارج شوید! \nچشم‌هایم را می‌بندم و تمام جهان می‌میرد \nمی‌بینم‌ات که به راهی برگشته‌ای که می‌گفتی \nاما من پیر می‌شوم و نام تو را از یاد می‌برم \nبه گمانم تو را در ذهنم ساخته‌ام \nباید به جای تو عاشق پرنده‌ی طوفان می‌شدم \nدست کم وقتی بهار می‌آید، آنها دوباره می‌غرند \nچشم‌هایم را می‌بندم و تمام جهان می‌میرد \nبه گمانم تو را همیشه در ذهنم ساخته‌ام.\nترجمه شعر Mad Girl”s Love Song از کتاب «آواز عاشقانه‌ی دختر دیوانه» / انتشارات نگاه سبز\nچشم‌هایم را می‌بندم و جهان سراسر فرو می‌ریزد \nپلک هایم را باز می‌کنم و همه چیز دوباره جان می‌گیرد \nگمان می‌کنم در ذهن خودم ساخته باشم‌ات\nستاره‌ها هنوز در رقص‌اند ، آبی ، قرمز \nو سیاهی مطلق هجوم می‌آورد \nچشم‌هایم را می‌بندم و جهان سراسر فرو می‌ریزد\nخواب دیدم مرا به بستر بردی ، طلسم شدم \nبرایم آوازی خواندی ، جادو شدم \nو مرا بوسیدی ، دیوانه شدم \nگمان می‌کنم در ذهن خودم ساخته باشم‌ات\nخدا از آسمان سقوط می‌کند ، جهنم آتش می‌گیرد \nمردان خدا ، مردان شیطان خروج می‌کنند \nچشم‌هایم را می‌بندم و جهان سراسر فرو می‌ریزد\nخیال کردم دوباره می‌آیی ، گفته بودی که می‌آیی \nاما پیر می‌شوم ، و نامت را از یاد می‌برم \nگمان می‌کنم در ذهن خودم ساخته باشم‌ات\nکاش عاشق مرغ تندر بودم \nدست کم بهار که می‌آید دوباره غوغا می‌کند \nچشم‌هایم را می‌بندم و جهان سراسر فرو می‌ریزد \nگمان می‌کنم در ذهن خودم ساخته باشم‌ات", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "در من دختری را غرق کرده است", "link": "https://echolalia.ir/%d8%af%d8%b1-%d9%85%d9%86-%d8%af%d8%ae%d8%aa%d8%b1%db%8c-%d8%b1%d8%a7-%d8%ba%d8%b1%d9%82-%da%a9%d8%b1%d8%af%d9%87-%d8%a7%d8%b3%d8%aa/", "poem": "نقره ام،دقیقم،بی هیچ نقش پیشین\nهرچه می‌بینم بی درنگ می‌بلعم\nهمان گونه که هست ،نیالوده به عشق یا نفرت\nبی‌رحم نیستم ،فقط راستگو هستم\nچشمان خدایی کوچک،چهار گوشه\nاغلب به دیوار رو به رو می‌اندیشم\nصورتی ست و لکه دار\nآنقدر به آن نگاه کرده‌ام که فکر می‌کنم\nپاره‌ی دل من است\nولی پیدا و ناپیدا می‌شود\nصورت‌ها و تاریکی بارها ما را از هم جدا می‌کنند\nحالا دریاچه‌ام\nزنی روبروی من خم شده است\nبرای شناختن خود سرا پای مرا می‌کاود\nآنگاه به شمع‌ها یا ماه ،این دروغگویان،باز می‌گردد\nپشت او را می‌بینم و همانگونه که هست منعکس می‌کنم\nزن با اشک و تکان دادن دست پاداشم می‌دهد\nبرای او اهمیت دارم ،می‌آید و می‌رود\nاین صورت اوست که هر صبح جانشین تاریکی می‌شود\nدر من، او ، دختر جوانی را غرق کرده است\nدر من پیرزنی است\nکه روز به روز، به سمت او خیز برمی دارد\nهمچون یک ماهی وحشتناک", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "این زن کامل شده است", "link": "https://echolalia.ir/%d8%a7%d9%8a%d9%86-%d8%b2%d9%86-%da%a9%d8%a7%d9%85%d9%84-%d8%b4%d8%af%d9%87-%d8%a7%d8%b3%d8%aa/", "poem": "این زن کامل شده است\nبر تن بی جانش\nلبخند توفیق نقش بسته است\nاز طومار شب جامه ی بلندش\nتوهّم تقدیری یونانی جاری است.\nپاهای برهنه ی او گویی می گویند:\nتا اینجا آمده ایم دیگر بس است.\nهر کودک مرده دور خود پیچیده است\nماری سپید\nبر لب تنگی کوچکی از شیر\nکه اکنون خالی است.\nزن آن دو را به درون خود کشید\nهمانگونه که گلبرگ ها در سیاهی شب بسته می شوند\nهنگامی که باغ تیره می شود\nو عطر از گلوی ژرف و زیبای گلِ شب جاری می شود\nماه هیچ چیزی برای غمگین شدن ندارد\nاز سرپوش استخوانی خود خیره نگاه می کند\nبه این چیزها عادت کرده است.\nو سیاهی هایش پر سر و صدا دامن کشان می گذرند.", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "دسته گلی برای او", "link": "https://echolalia.ir/%d8%af%d8%b3%d8%aa%d9%87-%da%af%d9%84%db%8c-%d8%a8%d8%b1%d8%a7%db%8c-%d8%a7%d9%88/", "poem": "تب و تاب تولیپ‌ها را حدی نیست. زمستان این‌جاست\nبین چه سپید، چه ساکت، چه برف پوش است همه‌چیز\nدارم آرامش یاد می‌گیرم، آرام دراز می‌کشم\nمثل نور براین دیوارهای سپید، این دست‌ها، این بستر\nهیچ‌ام و هیچ کاری با این هیجان‌ها ندارم\nاسم و لباس‌های روزانه‌ام را به پرستارها\nسرگذشتم را به پزشک بیهوشی و تن‌ام را به دست جراح‌ها داده‌ام\nسرم را بین بالش و ملافه نگه داشته‌اند،\nمثل چشم بین دو پلک سفید که نمی‌خواهند بسته شود\nبیچاره مردمک! چه چیز‌هایی باید بیند\nپرستارها می‌آیند و می‌روند، مزاحم نیستند\nمثل مرغان ماهی‌گیر کنار اسکله‌ها با کلاه‌های سپیدشان\nبا دست‌هاشان کارهایی می‌کنند، چقدر شبیه هم‌اند!\nنمی‌شود گفت چند نفرند.\nتن‌ام برای آن‌ها سنگ‌ریزه‌ای‌ست، پرستاریش می‌کنند\nمثل رود برای سنگ‌ریزه‌هایی که باید سرازیر شوند،\nآرام راه هموار می‌کنند\nبا آمپول‌های شفاف‌شان بی حس‌ام می‌کنند ، خوابم می‌کنند\nاکنون خودم را گم کرده‌ام من که بیمار این سفرم\nکالبد شبانه‌ام نورناپذیر چون جعبه سیاه قرص‌هاست\nهمسر و فرزندم در عکسی خانوادگی لبخند می‌زنند\nخنده هایشان درپوستم فرو می‌رود\nنیزه‌های ریزه خنده.\nگذاشتم چیزها ازدست بروند ، قایق باری سی ساله‌ای\nکه سرسختانه نام و نشانی‌ام را یدک می‌کشید\nزخم‌هایم راکه می‌شستند عشق‌هایم را پاک کردند و بردند\nترسان وعریان بربالش نرم چسیبده به این تخت روان سبز\nفنجان‌های چای‌خوریم، کمد لباس‌هایم، کتاب هایم را\nدیدم که از دیده می‌روند و آب از سرم گذشت\nحالا تارک دنیایم، هرگز چنین ناب نبوده‌ام\nتولیپ‌ها / در نه پرده – چهار پرده ی اول", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "یک هدیه برای تولد", "link": "https://echolalia.ir/%db%8c%da%a9-%d9%87%d8%af%db%8c%d9%87-%d8%a8%d8%b1%d8%a7%db%8c-%d8%aa%d9%88%d9%84%d8%af/", "poem": "چه چیز است در پس این حجاب؟\nآیا زشت است؟ آیا زیباست؟\nسوسو می زند\nروشن وخاموش می شود\nآیا سینه دارد؟ آیا کنار دارد؟\nیقین دارم که بی همتاست\nیقین دارم همان چیزیست که میخواهم\nوقتی که خاموشم در پخت و پز\nاحساس می کنم نگاه می کند\nاحساس می کنم فکر می کند\nآیا همان چیزیست که مرا بیش از اندازه آماده کرده؟\nآیا همان برگزیده است با چشم-حفره های سیاه\nکه جای زخم بر آن مانده؟\nاندازه می گیرد انبوه آرد را و تکه می کند اضافه اش را\nدر حال چسبیدن به دستورات\nدستورات\nدستورات\nآیا همان است که مسیح را در مریم بشارت داد؟\nخدای من چه مسخره!\nاما سوسو می زند\nروشن و خاموش می شود\nصبر نمی کند\nو فکر می کنم که مرا می خواهد\nچه فرق می کند؟\nاستخوان باشد یا دکمه ای از مروارید!\nبه هر حال من امسال چیز زیادی از یک هدیه نمی خواهم\nچرا که فکر می کنم به تصادفی زنده ام\nچرا که شادمان,خودم را به هر طریق ممکن کشته بودم\nحالا این حجابها هستند که مانند پرده سوسو می زنند\nروشنایی های اطلسی یک پنجره ی زمستانی\nسپید,مثل تختخواب کودکان\nو برق از نفس مرده به رنگ دندان فیل\nباید یک دندان تیز آنجا باشد,ستونی از اشباح!\nنمیتوانید ببینید؟ برایم مهم نیست که چیست\nآیا تو می توانی آنرا به من ندهی؟!\nخجل نباش, مهم نیست اگر کوچک باشد\nبخیل نباش,من برای عظمت آماده ام\nبگذلرید بنشینیم\nهر یک در سمتی از آن\nدر شگفت از نورانی بودنش,در شگفت از آینه وار بودنش\nبگذارید آخرین شاممان را بر آن بخوریم,\nآنچنان که بر یک بشقاب در بیمارستان\nمی دانم که چرا به من نمی دهیش؟!\nتو وحشت کرده ای\nحالا که جهان از جیغی بالا می رود به همراه سرت بی آنکه پروایی داشته باشی\nبه شکل ِ یک سپر باستانی\nاعجازی برای نوادگان شما\nاما نترسید,این چنین نیست\nمن تنها می گیرمش و به کناری می گریزم\nو تو نه صدای باز کردنش\nنه صدای گسستن ربانش\nو نه صدای جیغی در انتها خواهی شنید\nفکر نمی کنم امتیازی به این احتیاطم بدهی\nآه اگر می دانستی چگونه این حجابها روزهای مرا می کشند\nدر نگاه تو آنها خود وضوح و شفافیتند, به شکل هوایی تمیز\nاما خدای من! ابرها این روزها به سان پنبه شده اند\nارتشی از آنها ارتشی از مونوکسید کربن\nبه شیرینی , مانند شکر به درون نفس می کشم\nو رگهایم را از میلیونها پنهانی پر می کنم\nغبارهای غریبی که بر سال های عمرم خط می کشند\nتو لباس های نقره ایت را برای این مناسبت بپوش\nآیا برایتان غیرممکن است چیزی را رها کنید برود؟\nآیا باید به هر چیزی مُهری ارغوانی بزنید؟\nآیا باید هر چه را که توانید بکُشید؟\nآه,من امروز چیزی میخواهم و تو تنها کسی هستی که می توانی آنرا به من دهی\nچیزی که پس پنجره ام ایستاده است,به عظمت آسمان\nچیزی که میان اوراقم نفس می کشد,\nآن مرکز ِ مرده را می گویم\nآنجا که زندگیهای شکاف خورده سرد و سخت به تاریخ گره می خورند\nنگذار با نامه بیاید,از انگشتی به انگشت دیگر\nنگذار با کلمه ای از دهان برسد\nآه,من باید شصت ساله باشم\nتا زمانی که این همه تحویل داده شود\nتا خالی از هر احساسی شوم\nتا از آن استفاده کنم\nتنها بگذار از این نقاب پایین بیایم\nاز این حجاب,حجاب,حجاب\nاگر این مرگ می بود\nمن سنگینی عمیقش را و چشمان بی انتهایش را تحسین می کردم\nآنوقت می دانستم تو جدی بودی\nسپس می توانست اصالتی\nسپس می توانست تولدی در کار باشد\nو چاقو,نه برای تکه کردن که برای درون شدن می بود\nژاو و پاکیزه,به شکل گریه ی یک کودک\nو جهان از کنار من سرازیر می شد.", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "صدای سه زن", "link": "https://echolalia.ir/%d8%b5%d8%af%d8%a7%db%8c-%d8%b3%d9%87-%d8%b2%d9%86/", "poem": "صدای اول:\nسستم مثل دنیا،\nبیمار بیمار؛\nدر گذر از میانه لحظاتم\nنگاهم می کنند با نگرانی\nخورشیدها و ستارگان؛\nاما ماه\nبا توجه ای خاص تر\nمی گذرد و باز می گذرد،\nرخشنده، بسان پرستاری؛\nغمگین است آیا\nبرای آنچه رخ خواهد داد؟\nگمان نکنم!\nاو مبهوت این باروری است،\nهمین!\nآنگاه که دست از کار می کشم\nپدیده ای بزرگم\nنه ناچارم به اندیشیدن\nنه ناگزیر از ممارست\nآنچه در من رخ می دهد،\nنیازمند توجه ای نیست.\nقرقاول روی تپه می ایستد و\nمی آراید\nپرهای قهوه ای اش را.\nکاری از من ساخته نیست\nجز لبخندی بر آنچه از آن آگاهم.\nهمراهی ام می کنند\nبرگها و گلبرگها،\nو من آماده ام…\nصدای دوم:\nاولین بار که دیدم\nلکه کوچک قرمز را،\nباورش نکردم.\nنگاه کردم به کسانی که در دفتر کار\nدور و برم می پلکیدند\nهمه شان مسطح بودند!\nچیزی اطرافشان بود\nمثل یک مقوای نازک،\nو حالا من آنرا بُریده بودم.\nآن مسطحهای مسطح سطحی،\nبرآمده از پندارها\nویرانی ها\nبلدوزرها،\nگیوتین ها،\nاتاقهای سفیدِ وقوع جیغهای دلخراش،\nوقوعی بی پایان…\nو فرشته های سرد و\nپریشان خیالیها…\nنشستم پشت میزم،\nبا جورابهای ساق دار و پاشنه های بلندم.\nو مردی که برایش کار می کنم خندید:\n“چیز وحشتناکی دیده اید؟\nرنگتان ناگهان پریده”!\nو من چیزی نگفتم.\nمن\nمرگ را دیدم\nدر میان درختان عریان،\nچون فقدانی.\nنمی توانستم باورش کنم.\nدشوار است آیا\nتصور یک صورت یا دهان\nبرای یک روح؟!\nحروف\nجاری شدند از این کلیدهای سیاه،\nو این کلیدهای سیاه\nاز انگشتهای الفبایی من:\nسفارش قطعات،\nفطعات،\nخرده ریزها،\nچرخ دنده ها،\nچندکاره های بی نظیر.\nهمچنان که نشسته ام،\nجان می کَنم و\nبُعدی را از دست می دهم.\nنعرهء ترن ها در گوشم:\nکوچ!\nکوچ!\nرد پای سیمگون زمان\nبه سمت فاصله ها تهی می شود.\nو آسمان سپید از پیمان خود خالی، چون پیمانه ای.\nاینها پاهای من اند،\nاین انعکاس های ماشینی.\nتاپ،\nتاپ،\nتاپ…\nمیخ های پولادین….\nدر حال عجز پیدایم می کنند.\nاین مرضی است که به خانه می برمش،\nمرگی ست.\nدیگر بار، مرگی ست.\nآیا هواست این،\nیا ترکش های انهدام که فرو می برم؟\nنبضی هستم آیا،\nکه می کاهد و می کاهد،\nرو در روی فرشتهء سرما؟\nنکند خاطرخواه من است این؟!\nاین مرگ!\nمرگ!\nدر کودکی\nعاشق نامی خزه پوش بودم.\nنکند گناه ست این؟\nاین عشق دیرینهء مرده\nبه مرگ!\nصدای سوم:\nبه یاد دارم،\nلحظه ای را که به یقین رسیدم.\nبیدها می لرزیدند.\nزیبا بود\nچهرهء درون آبگیر،\nاما از آنِ من نبود…\nنگاهی نافذ داشت،\nمثل هر چیز دیگر.\nو تمام آنچه می دیدم خطرناک بود:\nفاخته ها و واژه ها،\nستاره ها و رگبارهای طلا.\nپندارها، باروریها!\nبه یاد می آورم\nبالی سپید و سرد را\nقویی بزرگ را،\nبا نگاهی هراسناک،\nروانه به سوی من،\nچونان دژی، بر فراز رودخانه.\nماری در میانه قوها بود،\nمی سُرید نرم نرمک،\nچشمش معنایی سیاه داشت.\nدنیا را دیدم در اندرونش:\nکوچک… پست\nو سیاه!\nهر خرده کلام،\nخرده کلامی را می ربود\nو هر کنش\nکنشی را!\nروزی گرم و آبی شکفته بود\nبه سمت چیزی؛\nو من\nآماده نبودم.\nابرهای سپید،\nپدیدار شده از پیرامون،\nمرا به چهار سمت می کشاندند.\nآماده نبودم،\nحرمتی نداشتم.\nگمانم بود می توانم\nحاشا کنم سرانجامش را\nاما دیر شده بود،\nخیلی دیر.\nو چهره،\nخود را به شکل عشق در آورد،\nآن گونه که گویی\nمن آماده ام…\nقسمت دوم:\nصدای دوم:\nاینک\nاینجا دنیایی ست برفی.\nدر خانه ام نیستم.\nچقدر سفیدند این ملحفه ها!\nصورت ها هیچ ترکیبی ندارند،\nبی حالتند و نا ممکن،\nچون چهره کودکان من،\nکودکانی بیمار که از آغوش من طفره می روند؛\nباقی کودکان لمسم هم نمی کنند،\nدهشتناک اند:\nبا رنگهایی فراوان و\nجان هایی بسیار،\nآرام نیستند،\nآرام\nمثل خلاء کوچکی\nکه حملش می کنم.\nفرصت ها داشته ام،\nتلاش کرده ام،\nتلاش.\nبه خودم پیوند زده ام\nزندگی را\nچون عضوی دیریاب.\nو با دقت گام برداشته ام،\nترسان و لرزان،\nچون چیزی نایاب.\nسعی کرده ام بسیار نیاندیشم،\nسعی کرده ام طبیعی باشم،\nسعی کرده ام کور باشم\nدر عشق،\nچون دیگر زنان،\nکور در بستر،\nبا عزیزِ کورِ مهربانم!\nبی نگاهی از میان تاریکی دیجور،\nبه رخسار دیگری.\nنگاه نکردم.\nاما\nچهره آنجا بود هنوز،\nچهره ای تولد نیافته\nکه شیفته تکمیل خود بود؛\nچهره ای مُرده\nکه توان کامل شدنش بود\nدر آرامش بی تکلفش،\nتوان منزه ماندنش بود؛\nو سپس چهره هایی دیگر،\nچهره ملتها\nدولتها،\nمجالس و جوامع،\nچهره های بی چهرهء مشاهیر.\nبه اینها فکر می کنم:\nآنانی که به هرچیز نا مسطح حسادت می کنند!\nخدایانی حسود\nکه نمام دنیا را مسطح می کنند،\nچرا که خود چنین اند!\n“پدر” را دیدم که با “پسر” مذاکره می کرد،\nاین چنین تسطحی ممکن نیست\nمگز با تقدس،\nمی گویند:\n“بیا بهشتی بنا کنیم،\nبیا هموارکنیم و مسطح\nبرجستگی های این همه روح را!\nصدای اول:\nآرام ام،\nآرام.\nآرامشی قبل از طوفان:\nلحظه ای زرد فام\nپیش از خیزش باد،\nآنگاه که برگها\nدستانشان را،\nزردناکی شان را،\nبالا می گیرند.\nسرشار سکوت است اینجا.\nملحفه ها،\nچهره ها\nسپیدند و ساکن،\nمثل ساعتها.\nصداها پس می مانند و مسطح می شوند.\nحروف مصور مرئی،\nپهن شده بر پرده ای از پوست\nبرای پس راندن باد،\nرموزی را نقش می زنند\nبه چینی و عربی!\nگنگم و قهوه ای!\nبذری در شرف شکافته شدن.\nقهوه ای بودن\nخویش مرگی من است و\nچقدر عبوس!\nکه خواهان افزونی و تفاوت نیست.\nآنک\nگرگ و میش هوا احاطه ام می کند\nدر کبودی\nچونان چون مریمی…\nآه، رنگ فاصله و فراموشی!\nکدامین وقت خواهد بود،\nآنگاه که زمان می شکند و\nابدیت فرا می گیردش،\nو من\nبه تمامی غرق می شوم؟\nبا خودم حرف می زنم،\nتنها با خودم،\nتک افتاده،\nفرسوده و رنگ باخته از مواد گندزدا،\nفداکارانه!\nانتظار روی پلکهام،\nسنگین سنگین\nمی لمد،\nچونان خفتن دریایی بزرگ،\nدورافتاده،\nدوردست…\nحس می کنم\nجست و خیز نخستین خیزابه را؛\nمحمولهء رنج اش برای من\nگریز ناپذیر،\nچونان جزر و مد؛\nو من\nصدفی پژواک گو\nبر این ساحل سپید،\nرو به اصواتی\nکه اساس هراس را\nدر هم می شکنند.\nصدای سوم:\nآنک\nمن کوه ام،\nدر میانه زنان کوه وار؛\nپزشکان\nلا به لای مان\nمی روند و می آیند،\nاگر چه خیال را به وحشت می اندازد\nدرشتی مان؛\nابله وار می خندند و\nقصد سرزنشم را دارند،\nبه خاطر آنجه هستم و\nبر آن آگاهند.\nتسطح خود را در آغوش می گیرند،\nچون گونه ای از سلامتی؛\nاگر خود را غافلگیر می یافتند چه،\nآنچنانکه من؟\nدیوانه می شدند، بی شک!\nو اگر دو موجود زنده\nاز بین رانهام\nمی چکید، چه؟\nمن اتاقی سفید و پاکیزه را دیده ام\nبا وسایلش،\nمکانی برای جیغها،\nکه شادمانه نیست.\n“به اینجا می آیی،\nهروقت که آماده شدی”\nچراغهای شب،\nماههای سرخ مسطح اند،\nکدر شده با خون.\nمن آمادهء هیچ اتفاقی نیستم!\nباید می کشتم،\nآنرا که می کُشدم…\nقسمت سوم:\nصدای اول:\nهیچ معجزه ای ظالمانه تر از این نیست.\nمرا با اسبها می کشاندند،\nسم هاشان آهنین.\nدوام آوردم،\nتمامش را دوام آوردم.\nکاری را به انجام رساندم.\nتونل تاریک،\nکه عیادت ها پیچ می خورند\nدر اندرونش.\nعیادت ها،\nاظهارفضلها،\nچهره های وحشت زده؛\nمن کانون یک قساوتم\nچه دردها،\nچه مصیبتهایی باید بپرورندم؟\nاین چنین معصومیتی آیا\nمی تواند\nبکُشد و بکُشد؟!\nشیرهء هستی ام را می دوشد.\nدرختان در خیابان می پژمرند،\nباران خورنده است.\nبر زبانم\nمزمزه می کنم آن را\nو این هراسهای موثر را؛\nهراس هایی که می ایستند و\nاین پا و آن پا می کنند ؛\nمادر خوانده هایی نحیف،\nبا تیک تاک قلبهاشان،\nبا کیف بنددار وسایلشان.\nمن\nدیواری خواهم بود و سقفی،\nنگاهبان.\nآسمانی خواهم بود و\nکوهی از خوبی:\nآه!\nبگذار که باشم!\nنیرویی در من قد می کشد،\nسرسختی ای دیرسال.\nچون جهان از هم می دَرم.\nاین سیاهی اینجاست،\nاین پتک سیاهی.\nدستانم را به دور کوهی قلاب می کنم\nهوا گرفته است،\nگرفته از این رفتار.\nمن استفاده شده ام،\nمن با صدای طبلها\nبه سوی استفاده شدن رفته ام\nچشمانم از این سیاهی فشرده شده….\nهیچ چیز نمی بینم.\nصدای دوم:\nمن متهم ام.\nبه کشتارها می اندیشم.\nمن\nباغی از داغهای سیاه و سرخم،\nمی نوشمشان.\nبیزارم از خودم،\nبیزار و هراسان.\nو اینک\nدنیا پایان خویش را تخیل می کند\nو به سویش می شتابد،\nدر حالیکه بازوانش\nاز عشق\nتن می زنند.\nاین عشقی است برآمده از مرگ،\nکه همه چیز را بیمار می کند.\nخورشیدِ مرده کاغذ روزنامه را لک می کند،\nسرخ!\nمن\nلحظه لحظه\nزندگیها از کف می دهم.\nزمین تیره می نوشدشان.\nاو\nخون آشام تمامی ماست:\nپناهمان می دهد،\nپروارمان می کند.\nمهربان است و دهانش سرخ،\nمی شناسمش،\nپبرچهرهء زمستانی صمیمی اش را می شناسم\nاین عجوزه عقیم را\nبا بمب ساعتی کهنه اش.\nانسانها\nحقیرانه به کارش گرفته اند.\nاو آنها را خواهد خورد،\nخواهد خورد شان،\nسرانجام.\nخواهد خورد!\nخورشید\nفرومی افتد،\nمن\nمی میرم،\nو مرگی را بنیان می نهم.\nصدای اول:\nکیست این؟\nاین پسرک خشمگین کبود؟\nدرخشان و عجیب،\nگویی فروافتاده از ستاره ای!\nچه با خشم می نگرد!\nفریادش از ته دل\nدر اتاق جاری می شود!\nکبودی\nرنگ می بازد.\nو اینک او\nانسان است.\nنیلوفری سرخ بر جام خون اش می شکفد.\nمرا با ابریشم بخیه می زنند،\nچون پارچه ای.\nچه می کردند انگشتانم\nپیش از نگاه داشتن اش؟\nقلبم چه می کرد\nبا عشق اش؟\nهرگز ندیده ام\nچیزی چنین آشکار.\nپلک هاش\nچون یاس کبود،\nنفس اش لطیف\nچون پروانه…\nنمی گذارم برود.\nنه فریبی در اوست،\nنه پیچ وتابی.\nکاش\nهمینگونه بماند.\nقسمت چهارم:\nصدای دوم:\nماه،\nبر پنجره بلند،\nنشسته است…\nرنگ می بازد.\nچه زمستانی روحم را آکنده ست!\nو این نور گچی\nبر پنجره گام می گذارد،\nپنجره اداره های خالی،\nکلاسهای خالی،\nکلیساهای خالی،\nآه!\nچقدر خالی!\nاین توقف وجود دارد،\nایستایی دهشتناک همه چیز.\nو اینک\nاین اجساد\nگرداگردم تلنبار می شوند؛\nاین خفتگان قطبی!\nکدامین پرتو مهتابی کبود\nرویاهاشان را منجمد کرده است؟!\nحس می کنم\nبه درونم می خزد،\nسرد،\nبیگانه،\nمثل یک وسیله؛\nو آن چهرهء عبوس و دیوانه،\nدر آنسویش\nبا آن دهان گشوده\nبه خمیازهء اندوه ابدیش!\nاوست که دریای سیاه خون را به اطراف می کشاند\nماه به ماه،\nبا اصوات درمانده اش.\nمن بی پناهم،\nچونان دریایی در منتهای امواجش!\nبی قرارم،\nبی قرار و بی فایده.\nمن،\nلاشه ها را\nخلق می کنم.\nرو به شمال خواهم رفت،\nبه بی نهایتی از تاریکی\nچون سایه ای می بینم،\nخود را،\nنه مردی و نه زنی!\nنه چون زنی\nشاد از دوست داشته شدن،\nنه چون مردی،\nچونان صاف و صیقلی\nکه هیچ نقصی را حس نمی کند.\nمن اما\nنقصی را حس می کنم.\nانگشتهایم را بالا می گیرم\nده میخ چوبی سپید!\nببین!\nتاریکی از شکافها می تراود.\nتوان باز داشتنش را ندارم،\nتوان بازداشتن زندگی ام را ندارم.\nمن شیرزن پیرامونم خواهم شد،\nمتهم نخواهم شد\nبا دکمه های طاق و جفت،\nیا سوراخهای پاشنهء جورابها،\nبا چهره های گنگ و سفید نامه های بی پاسخ،\nمدفون در جعبه نامه ها.\nمتهم نخواهم شد،\nمتهم نخواهم شد.\nنه ساعت دیواری منتظرم خواهد دید،\nنه ستاره ها\nکه در ژرفا ژرف آسمان پرچ شده اند.\nصدای سوم:\nدر خواب می بینمش،\nدختر هراسناک سرخم را؛\nمی گرید از میان شیشهء حایل؛\nمی گرید و عصبانی است.\nگریه هاش،\nقلابهایی است که چنگ می زند و می خراشد،\nچونان گربه ای.\nبا این قلابهاست\nکه از توجه من بالا می رود.\nدر تاریکی می گرید،\nیا زیر ستاره هایی\nکه درچنین فاصله ای از ما\nمی درخشند و می چرخند.\nبه گمانم سر کوچکش را از چوب تراشیده اند،\nچوبی سخت و سرخ،\nچشمانی بسته و\nدهانی باز\nکه از آن جیغ هایی تیز بیرون می زند\nکه چون پیکانی\nخواب مرا می خراشند.\nدخترم دندان ندارد،\nدهانش گشاد است\nبا اصواتی سیاه!\nچیز خوشایندی نیست!\nصدای اول:\nآن چیست\nکه این روانهای بی گناه را\nبه سوی ما روانه می کند؟\nنگاه کن!\nبسیار خسته اند؛\nهمه صاف و صیقلی!\nدر پوشش های کرباسی شان،\nبا نامهای بسته شده به مچ هاشان.\nاین هدایای نقره ای کوچک\nکه از راهی دور آمده اند.\nبعضی با موهای سیاه پرپشت،\nبعضی بی مو!\nپِیرنگ پوستشان\nصورتی یا زرد،\nقهوه ای یا سرخ.\nمتفاوت بودنشان را آغاز می کنند!\nگویی از آب ساخته شده اند،\nبی هیچ شکلی،\nاجزاء صورتشان خواب است،\nچون نوری بر آبی آرام!\nراهب ها و راهبه های حقیقی اند\nدر لباس هایی یکسان؛\nفرو می ریزند\nمثل ستارگان\nدر هند،\nآفریقا،\nآمریکا!\nاین اعجاز واره ها\nتصاویر کوچک و ناب؛\nبوی شیر می دهند،\nکف پاهاشان بکر!\nروی هوا راه می روند.\nآبا عدم می تواند\nچنین دست و دل باز باشد؟!\nاینجاست پسرم…\nچشمان درشتش،\nچون همه\nیکدست آبی ست.\nبه سویم می چرخد،\nچون گیاهی کوچک و\nناهشیوار و\nدرخشان!\nیک جیغ!\nاین قلابی است که به آن می آویزم.\nمن\nرودی از شیرم،\nو تپه ای گرم…\nقسمت پنجم:\nصدای سوم:\nمن\nزشت نیستم،\nزیبا هم هستم!\nآینه\nزنی را بی هیچ زشتی\nباز می تاباند.\nپرستاران\nلباسهایم را پس می دهند\nو یک هویت را.\nمی گویند اتفاقی عادی است،\nدر زندگی من\nو زندگی دیگران؛\nعادی است.\nمن یک از پنج ام،\nیا چیزی شبیه این!\nناامید نیستم.\nکمابیش زیبایم!\nرژ لبم اینجاست\nبر دهان چروکیده ام می کشم اش\nدهان سرخی که پس می زنمش\nبا هویتم.\nیک روز پیش،\nدو روز پیش،\nسه روز پیش،\nجمعه ای بود.\nحتی به یک تعطیلی نیاز ندارم\nمی توانم امروز به سرکار بروم\nمی توانم به همسرم عشق بورزم\nاو که درک خواهد کرد؛\nاو که دوستم خواهد داشت\nاز میان غبار بد شکلی ام؛\nانگار که چشمی را از دست داده باشم،\nیا پایی،\nیا زیانی را.\nمی ایستم پس،\nاندکی محو!\nراه می روم\nروی چرخها،\nبه جای پاها،\nخوب به کار می آیند\nو می آموزم سخن گفتن را با انگشتان\nو نه با زبان.\nبدن گره گشاست!\nتن ستارهء دریایی\nمی تواند بازوانش را باز برویاند\nو مارمولکها بر پاهایشان\nچوب حراج می زنند،\nو شاید من نیز\nاین چنین چوب حراجی زده ام\nبر آنچه نداشته ام!\nصدای سوم:\nجزیره ای کوچک ست دخترک،\nخفته و بی آشوب؛\nو من\nکشتی سفیدی سوت کشان!\nخداحافظ! خداحافظ!!\nروز می افروزد؛\nروزی سرشار ماتم!\nگلهای این اتاق\nسرخ اند و گرمسیری.\nعمرشان را\nبه تمامی\nپشت شیشه ها سر کرده اند،\nدلسوزانه مراقبت شده اند،\nو اینک\nبا زمستانی از ملافه های سفید و چهره های سفید\nروبرو می شوند.\nاندک چیزی برای چمدانم دارم،\nلباسهای زنی چاق که نمی شناسمش،\nشانه و مسواکم،\nو یک بیهودگی.\nبه ناگهان آسیب پذیر شده ام.\nزخمی هستم\nکه بیرون می رود از بیمارستان؛\nزخمی که مرخصش می کنند!\nسلامتی ام را پس پشتم جا می گذارم،\nجا می گذارم کسی را\nکه به من چسبیده بود!\nانگشتهاش را\nچون چسب زخمی\nباز می کنم:\nمن\nمی روم.\nصدای دوم:\nمن دوباره خودم هستم،\nچیز مبهمی وجود ندارد!\nپریده رنگ از خونریزی چون موم،\nبی هیچ پیوستگی،\nهموار و باکره؛\nانگار که هیج اتفاقی نیافتاده است،\nچیزی که نتواند پاک شود،\nپاره پاره و تکه تکه شود،\nو دوباره بیاغازد.\nاین شاخه های کوچک سیاه\nبه فکر جوانه زدن نیستند.\nنه این تشنگان،\nنه ناودانهای خشک\nرویای باران را نمی بینند.\nزنی که مرا در پنجره ها نظاره می کند:\nپاکیزه است.\nپاکیزه و شفاف،\nچون یک روح.\nچه خجولانه پاکیزگی اش را وامی نهد،\nبر روی جهنم پرتقالهای آفریقایی،\nو خوکهای آویخته از پا.\nاو تسلیم حقیقت می شود.\nاین منم…\nمن!…\nدر حال چشیدن تلخی بین دندانهام،\nتنفر بی حساب هرروزه.\nقسمت ششم:\nصدای اول:\nتا کی می توانم دیواری باشم\nدر برابر باد؟\nتا کی می توانم بکاهم آفتاب را\nبا سایه سار دستانم؟\nیا سایه بانی شَوَم\nروشنای کبود ماه ای سرد را؟\nصداهای تنهایی،\nاصوات اندوه\nناگزیر،\nبر پشتم دامن می گسترند…\nچگونه آرامشان خواهد کرد این لالایی کوچک؟\nتا کی می توانم دیواری باشم\nبه دور خصیصه های سبزم؟\nتا کی می توانند دستانم\nمرهمی باشند بر زخمهای او؟\nو کلامم\nپرندگانی درخشان درآسمان:\nتسلی بخش،\nتسلی بخش…\nدهشتناک است\nچنین گشایشی،\nگویی که قلبم\nصورتکی برخود ببندد و\nدرجهان گام بردارد.\nصدای سوم:\nدانشکده ها، امروز\nمست بهارند!\nروپوش سیاهم اندکی سوگوارانه ست\nکه جدیتم را نشان می دهد.\nکتابهایم را به همراه دارم.\nزخمی کهنه داشتم\nپیش از این،\nاما رو به بهبودی ست!\nخواب جزیره ای را دیدم،\nسرخ ازغم? فریادها!\nرویایی بود و\nمعنایی نداشت.\nصدای اول:\nطلوع می شکوفد\nدر نارون بلند بیرون خانه.\nپرندگان مگس خوار برگشته اند،\nجیغ کشان،\nمثل موشکهای کاغذی.\nصدای دقیقه ها را می شنوم\nروی پرچین ها پهن می شوند و\nمی میرند.\nماغ کشیدن گاوها را می شنوم.\nرنگها نونوار می کنند خود را؛\nو سقف کاهگلی نمناکزیر نور خورشید بخارمی کند.\nنرگس،\nرخسار سپیدش را به روی باغ می گشاید.\nقوت قلبی دویاره یافته ام،\nقوت قلبی دوباره!\nدر اتاق نوزادان\nرنگهای درخشان و شفاف،\nاردکهای سخنگو،\nبره های شادمان.\nدیگربار ساده ام،\nبه معجزه معتقد،\nنه به آن کودکان هراسناک؛\nکه با چشمهای سفید و دستهای بی انگشتشان،\nخوابم را می آزردند.\nآنها از آن من نیستند،\nآنها به من تعلق ندارند.\nبه طبیعی بودن خواهم اندیشید.\nبه پسر کوچکم.\nاو راه نمیرود،\nکلامی حرف نمی زند.\nدر قنداق پارچه های سفیدست هنوز.\nاما صورتی رنگ ست و بی نقص!\nلبخند می زند، مدام!\nاتاقش را\nبا کاغذی از رُزهای درشت پوشانده ام.\nبرهمه چیز\nقلبهای کوچک نقاشی کرده ام.\nدوست ندارم استثنایی باشد.\nاین استثناست که شیطان را بر سر ذوق می آورد!\nاین استثناست که از تپهء اندوه بالا می رود!\nیا در دشت می نشیند و\nقلب مادرش را می آزارد!\nدوست دارم معمولی باشد..\nدوستم بدارد،\nچنانکه دوستش می دارم.\nوصلت کند با هرکه می خواهد و\nاز هرکجا که می خواهد…\nقسمت آخر\nصدای سوم:\nنیمروزی گرم در چمنزاران،\nگلهای آلاله، سست از گرما\nو دلدادگان\nمی گذرند و می گذرند\nسیاه و مسطح،\nمثل سایه ها؛\nچه زیباست بی ضمیمه گی!\nمثل سبزه تنهایم،\nچه را از دست داده ام؟!\nآیا هرگزخواهمش یافت،\nهرآن چیز که هست؟\nقوها رفته اند.\nرودخانه هنوز به یاد دارد\nکه چقدر سپید بودند.\nپس از آنها\nبا تمام وجودش می کوشد،\nشکلهاشان را\nدر تکه ابری می یابد.\nچیست\nاین پرنده که فریاد می کشد،\nبا چنین اندوهی در صداش؟\nمی گوید:\nمن جوانم،\nچون همیشه.\nچه را از دست داده ام؟!\nصدای دوم:\nدر خانه ام،\nزیر نور چراغ.\nیعد از ظهر کش می آید.\nپیراهن ابریشمی ام را می دوزم.\nهمسرم کتاب می خواند.\nنور،\nبه چه زیبایی،\nدر بر می گیرد این اشیاء را.\nیک جور مه در هوای بهاریست.\nمه ای که پارکها را،\nمجسمه های کوچک را\nدر بر می گیرد،\nبا رنگی صورتی،\nانگار لطافت بیدار شده است،\nلطافتی که از پا ننشست،\nچیزی شفابخش.\nمنتظر می مانم و درد می کشم.\nبه گمانم شفا یافته ام.\nکارهای زیادی ست برای انجام دادن.\nدستهایم می توانند\nتور را\nبه زیبایی بر این پارچه بدوزند.\nهمسرم می تواند\nکتاب را\nورق بزند و ورق بزند.\nحالا با هم هستیم،\nدر خانه،\nپس از ساعتها.\nاین تنها زمان است\nکه روی دستهامان کشیده می شود.\nتنها زمان است و\nماده نیست.\nممکن است\nخیابانها ناگهان مچاله شوند،\nاما من\nدوباره بازگشته ام،\nاز سقوطی طولانی،\nو خود را در بستر می یابم.\nدر امان،\nروی تشک،\nبا دستهای قد کشیده در برابر سقوط.\nمن\nخویش را باز می یابم.\nمن\nسایه نیستم،\nگرچه اینجا سایه ای هست\nکه از پاهایم آغاز می شود.\nمن\nیک همسرم.\nشهر منتظر می ماند و درد می کشد.\nسبزه های کوچک،\nاز میان سنگها رخنه می کنند\nو با زندگی سبز می شوند.", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "ﺁﺭﺍﻣﺸﯽ ﮐﻪ ﺍﮐﻨﻮﻥ ﺩﺍﺭﻡ", "link": "https://echolalia.ir/%ef%ba%81%ef%ba%ad%ef%ba%8d%ef%bb%a3%ef%ba%b8%ef%af%bd-%ef%ae%90%ef%bb%aa-%ef%ba%8d%ef%ae%90%ef%bb%a8%ef%bb%ae%ef%bb%a5-%ef%ba%a9%ef%ba%8d%ef%ba%ad%ef%bb%a1/", "poem": "ﺁﺭﺍﻣﺸﯽ ﮐﻪ ﺍﮐﻨﻮﻥ ﺩﺍﺭﻡ\nﻣﺪﯾﻮﻥ ﺍﻧﺘﻈﺎﺭﯾﺴﺖ\nﮐﻪ ﺩﯾﮕﺮ ﺍﺯ ﮐﺴﯽ ﻧﺪﺍﺭﻡ.", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "شکاف‌های این خانه", "link": "https://echolalia.ir/%d8%b4%da%a9%d8%a7%d9%81%e2%80%8c%d9%87%d8%a7%db%8c-%d8%a7%db%8c%d9%86-%d8%ae%d8%a7%d9%86%d9%87/", "poem": "شکاف‌های این خانه را چه چیز پر خواهد کرد، جز زخم‌های تو؟!\nهر جراحت، خاطره‌های دریده را به جان اتاق، بخیه می‌زند\nاما کسی به زیر تخت، استخوان‌های شکسته ء اعتماد را\nبه آتش بوسه‌های خویش، خاکستر می‌کند؛\nبه اشک، خمیر مایه‌ای می‌سازد که نان هر چه شاعر بی مایه را آجر کند.\nبه هر آجر دوباره خانه‌ی دل بنا کند که نیاید،که نلرزد\nبا باز شدن دکمه ء پیراهن مردانه!\nشکاف‌های این خانه را چه چیز پر خواهد کرد، جز زخم‌های تو؟!", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "گذر از آب", "link": "https://echolalia.ir/%da%af%d8%b0%d8%b1-%d8%a7%d8%b2-%d8%a2%d8%a8/", "poem": "دریاچه سیاه، قایق سیاه، دو آدم سیاه که گویی آدمکهایی کاغذی اند\nدرختان سیاهی که از اینجا آب می نوشند به کجا چنین شتابانند؟\nآیا مگرنه که باید بپوشاند سایه ها شان تمام وسعت کانادا را؟\nاز نیلوفران آبی قطره وار ، پرتو نوری فرو می چکد\nبرگها نمی خواهند ما هیچ عجله ای داشته باشیم\nآنها گردند و صاف ، پر از پند و اندرز های سیاه\nآبها بسان جهانی سرد از تکانه ی پارو می لرزد\nروح سیاهی ها در ما و ماهی هاست\nخود مانعی برای رفتن است وقتی دست پریده رنگ شاخه ای به علامت وداع بالا می آید\nستاره‌ها باز می شوند میان زنبق ها\nآیا زنان پری پیکر دریا تو را با سکوتشان چشم بندی وافسون نمی کنند؟\nاین است سکوت ارواح مبهوت متحیر", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "گاهی اوقات مجبوریم بپذیریم", "link": "https://echolalia.ir/%da%af%d8%a7%d9%87%db%8c-%d8%a7%d9%88%d9%82%d8%a7%d8%aa-%d9%85%d8%ac%d8%a8%d9%88%d8%b1%db%8c%d9%85-%d8%a8%d9%be%d8%b0%db%8c%d8%b1%db%8c%d9%85/", "poem": "گاهی اوقات\nمجبوریم بپذیریم که\nبعضی آدمها\nفقط می توانند در قلبمان بمانند\nنه در زندگیمان", "poet_nationality": "آمریکا", "poet_name": "سیلویا پلات", "poet_link": "https://echolalia.ir/category/sher/poets-america/sylvia-plath/"}
{"title": "شهادت شمع", "link": "https://echolalia.ir/%d8%b4%d9%87%d8%a7%d8%af%d8%aa-%d8%b4%d9%85%d8%b9/", "poem": "قطره قطره\nمردن\nو شب جمع را به سحر آوردن\nروشنانه زیستن\nخاموشانه مردن\nمردن با لبخند\nو پایان بخشیدن\nبه دود تردیدی تاریخی\nبودن یا نبودن", "poet_nationality": "ایرانی", "poet_name": "سیاوش کسرایی", "poet_link": "https://echolalia.ir/category/sher/iranian-poets/siavash-kasraei/"}
{"title": "چرا در کشورِ شما هیچ آدمی نمی‌خندد؟", "link": "https://echolalia.ir/%da%86%d8%b1%d8%a7-%d8%af%d8%b1-%da%a9%d8%b4%d9%88%d8%b1%d9%90-%d8%b4%d9%85%d8%a7-%d9%87%db%8c%da%86-%d8%a2%d8%af%d9%85%db%8c-%d9%86%d9%85%db%8c%d8%ae%d9%86%d8%af%d8%af%d8%9f/", "poem": "دوستِ صمیمی‌ام \nکه تراژدی و اندوه و غربت را \nدرچشمانت می‌خوانم \nما مردمی هستیم که شادی را نمی‌دانیم! \nبچه‌های ما تاکنون رنگین کمان ندیده‌اند \nاینجا کشوری است \nکه درهای خود را بسته است \nو اندیشیدن و احساس را لغو کرده است! \nکشوری که به کبوتر شلّیک می‌کند، \nو به ابرها و ناقوس‌ها. \nاینجا پرنده پروایِ پریدن ندارد \nو شاعر \nهراس از شعر خواندن!\nاینجا کشوری است \nکه راهی برای پیمودن ندارد \nحتی مگس از پریدن می‌ترسد \nو شب شعری برگزار نمی‌شود! \nاینجا کشوری است \nکه نیمی از آن سیاهچال است \nنیمِ دیگر نگهبان ! \nمُردگان با همسرانِ یکدیگر \nازدواج کرده‌اند \nو روشن نیست مردمانش کجا رفته‌اند! \nگردشگرِ مو طلایی فرانسوی به من می‌گوید \nکشورِ شما \nزیباترین کشوری است که من دیده‌ام! \nاینجا باران می‌خندد \nگل‌ها می‌خندند \nهلو و انار می‌خندد \nبوته‌های یاسمن \nاز دیوارها آویزانند \nپس چرا درکشورِ شما \nهیچ آدمی نمی‌خندد ؟!\n*خوانشی تازه ازمقدمه ابن خلدون", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "من پرندگان پاییز را دوست می‌دارم", "link": "https://echolalia.ir/i-love-autumn-birds/", "poem": "روزانه‌ها \nدوست دارم مثل پرندگان پاییزی، \nگاه‌به‌گاه گم شوم \nمی‌خواهم وطنی پیدا کنم \nوطنی نو \nبی‌هیچ دیّاری \nو خدایی که \nمرا تعقیب نکند \nو سرزمینی که \nبه دشمنی‌ام برنخیزد \nمی‌خواهم از پوست خویش بگریزم؛ \nاز صدای خویش \nو از زبان خویش \nمی‌خواهم مثل شمیم بستان‌ها بگریزم \nمی‌خواهم از سایه‌ی خویش بگریزم \nو از نشانی خویش \nمی‌خواهم از شرقِ خرافه‌ها و ماران بگریزم \nاز خُلفا و از تمام پادشاهان\nمی‌خواهم مثل پرندگان پاییزی، \nعشق بِورزَم‌؛ \nای شرق چوبه‌های دار و دشنه‌ها \nو امیران \nاز تمام پادشاهان… \nمی‌خواهم مثل پرندگان پاییزی، \nعشق بِورزَم؛ \nای شرقِ چوبه‌های دار و دشنه‌ها \nو امیران \nاز تمام پادشاهان… \nمی‌خواهم مثل پرندگان پاییزی، \nعشق بِورزَم؛ \nای شرق چوبه‌های دار و دشنه‌ها.", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "روز خواهد شد", "link": "https://echolalia.ir/will-be-day/", "poem": "روز خواهد شد \nو درآن تو را دوست خواهم داشت، \nروز خواهد شد \nپس نگران نباش اگر بهار \nتاخیر کرده است \nو غمگین نباش اگر باران \nمتوقف شده است. \nبناچار رنگ آسمان تغییر خواهد کرد \nو ماه بر مدار می‌گردد، \nروز خواهد شد!\nروز خواهد شد \nآن روز خواهم دانست چرا تمدن، زنانه است \nو چرا شعر، زنانه است \nو چرا نامه‌های عاشقانه زنانه هستند \nو چرا زنان، هنگامی که عاشقند \nبه گنجشک و نور و آتش \nبدل می‌شوند!\nروز خواهد شد \nلباس‌های بدوی را بر می‌افکنم \nتا اصولِ گفتگو را بیاموزم!\nروز خواهد شد \nو آن روز، دوره‌ی انحطاطم را رها می‌کنم \nو برای تو کلماتِ زیبا می‌نویسم \nو مرزهای واژه را پشت سر می‌نهم \nو شیشه‌ی کلام را می‌شکنم!\nروز خواهد شد \nآن روز، احساساتم را هدایت می‌کنم \nغرورم را سرمی‌بُرم \nو میراثِ تعصبِ قبیله‌ای را از درونم می‌شویم \nو قیام می‌کنم \nعلیه پادشاه.\nروز خواهد شد \nسربازانم را مرخّص، \nو اسبانم را رها می‌کنم \nفتوحاتم را پایان می‌دهم \nو به مردم، اعلام می‌کنم: \nرسیدن ِ به ساحل ِ چشم‌هایت \nبزرگترین پیروزی است!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "محبوب من! چه کسی بسان توست؟", "link": "https://echolalia.ir/who-is-like-you/", "poem": "محبوب من! \nاگر در زندگی‌ِ من نبودی \nبانویی چون تو را «خلق» می‌کردم \nکه قامتش چون شمشیر، زیبا و کشیده \nو چشمانش چون آسمانِ تابستان، زلال باشد \nصورتش را روی برگ درختان نقش می‌زدم \nو صدایش را بر برگ درختان \nحک می‌کردم \nموهایش را کشتزاری از ریحان، \nکمرگاهش را از شعر، \nو لب و دهانش را جامی عطرآگین \nمی‌ساختم \nو دستانش را، \nچونان کبوتری که آب‌ را نوازش می‌کند \nو ترسی از غرق شدن ندارد. \nتمام‌ طول شب را بیدار می‌ماندم \nتا لرزش گردنبند و موسیقی گوشواره‌اش را ترسیم کنم\nاگر در لوح سرنوشتم نبودی \nتو را به گونه‌ای [چنین] می‌آفریدم: \nتکّه‌ای از ماه را قرض می‌گرفتم، \nمشتی صدفِ دریا و روشنای سحر \nدریا، مسافران و سفر را وام می‌گرفتم \nابر را برای چشمانت می‌‌کشیدم \nو با باران می‌رقصیدم \nاگر در واقعیت نبودی، \nماه‌ها و ماه‌ها به پیشانی بلند \nلب‌های کشیده‌ات و انگشتانت می‌پرداختم \nمحبوب من!\nبانویی چون تو را می‌کشیدم بلور دست!\nو در میان مژگانش دو ستاره درخشان می‌‌نشاندم\nاما محبوب من!\nچه کسی بسان توست؟\nکجا خواهد بود؟ کجا…؟ کجا…؟", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "قهر کن", "link": "https://echolalia.ir/be-harass/", "poem": "قهر کن هرجور که می خواهی! \nاحساساتم را جریحه دار کن، \nبزن گلدانها و آینه هارا بشکن! \nمرا به دوست داشتنِ زنی دیگر متهم کن \nهر چه می خواهی بکن \nهر چه می خواهی بگو!\nتو مثل بچه‌هایی، محبوبِ من! \nکه دوستشان داریم،هرقدر بد باشند \nقهر کن! \nحتی وقتی که می خروشی هم خواستنی هستی \nخشمگین شو \nاگر موج نبود، دریا هم نبود \nمثل رگبار، توفانی شو \nقلب من همیشه تورا می بخشد\nعصبانی شو!\nمن تلافی نمی کنم، \nتو کودکی بازیگوش و مغروری \nو من مانده ام چگونه از پرندگان انتقام می گیری.\nاگر روزی از من خسته شدی برو \nو سرنوشت را متهم کن \nو مرا،\nبرای من همین اشک و اندوه کافی است \nسکوت، دنیایی است \nو اندوه نیز.\nبرو! اگر ماندن سخت است \nکه زمین، زنان را دارد \nو عطر را و سیه چشمان را \nهنگامی که خواستی مرا ببینی \nو چون کودکان،نیازمند مهربانی ام شدی \nبه قلب من بازگرد \nتو در زندگی من مثل هوایی \nمثل زمین، مثل آسمان! \nقهر کن هرجور خواستی \nبرو هرجور خواستی \nبرو هروقت خواستی \nامّا سرانجام روزی برمی گردی \nآن روز درمی یابی \nکه « وفاداری»چیست !!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "دوازده گل‌سرخ بر موهای بلقیس", "link": "https://echolalia.ir/twelve-roses-on-balqis-hair/", "poem": "۱\nاو می‌دانست مرا خواهند کشت \nو من می‌دانستم او کشته خواهد شد \nهر دو پیش گویی درست درآمد \nاو، چون پروانه‌ای، بر ویرانه های عصر جهالت افتاد \nو من درمیان دندان‌های عصری که \nشعر را \nچشمانِ زن را \nو گل سرخِ آزادی را می‌بلعد \nدر هم شکستم.\n۲\nمی‌دانستم او کشته خواهد شد \nاو زیبا بود در عصر زشتی‌ها \nزلال در عصر پلشتی‌ها \nانسان در عصر آدمکشان \nلعلی نایاب بود \nمیان تلی از خزف \nزنی بود اصیل \nمیان انبوهی از زنان مصنوعی!\n۳\nمی‌دانستم او کشته خواهد شد \nزیرا چشمان او روشن بود چون دو رود یاقوت \nموهایش دراز بود چون شب های بغداد \nاین سرزمین \nاین همه سبزی را \nنقش هزاران نخل را \nدر چشمان بلقیس \nتاب نیاورد.\n۴\nمی دانستم او کشته خواهد شد \nزیرا جهت نمای غرورِ او \nبزرگتر از جهت نمای شبه جزیره بود. \nشکوه او نگذاشت \nدر عصر انحطاط زندگی کند. \nروح رخشان او نگذاشت \nدر تاریکی سر کند.\n۵\nغرور رفیعِ او \nدنیا را برایش کوچک کرده بود \nبه این سبب چمدانش را بست \nو آهسته برنوک انگشتان پا، بی هیچ کلامی \nآن را ترک گفت…\n۶\nهراسی از این نداشت \nکه سرزمین مادریش او را بکشد \nهراس او این بود \nکه سرزمین مادریش خود را بکشد!\n۷\nچون ابری بارورِ شعر \nبر دفترهای من بارید \nشراب… عسل… و پرستو را \nیاقوت سرخ را. \nو بر احساس من پاشید \nبادبان ها را… پرندگان را \nشب های پر از یاس را. \nپس از رفتنش \nعصر آب به پایان رسید \nو عصر تشنگی آغاز شد.\n۸\nهمیشه احساس می کردم در حال رفتن است \nدر چشمانش همواره بادبان هایی بود \nآماده ی عزیمت \nبر پلکهای او \nهواپیمایی در حرکت، برای اوج گرفتن. \nدر کیف دستی او-در نخستین روز پیوندمان- \nپاسپورتی بود… بلیت هواپیمایی \nو ویزاهایی برای ورود، به سرزمین هایی که هرگز ندیده بود. \nزمانی از او پرسیدم: \nاین همه کاغذ پاره ها را چرا در کیف داری؟ \nگفت: \nوعده دیداری دارم با رنگین کمان.\n۹\nپس از این که کیف او را \nاز میان ویرانه ها به دستم دادند \nو من پاسپورت او را \nبلیت هواپیمایش را \nویزاهاش را دیدم \nدریافتم که با بلقیس الراوی(۱) پیوند نبسته بودم \nمن همسر یک رنگین کمان بودم…\n۱۰\nوقتی زنی زیبا می‌میرد \nزمین تعادل خود را از دست می‌دهد \nماه صد سال عزای عمومی اعلام می‌کند \nو شعر بیکار می‌شود!\n۱۱\nبلقیس الراوی \nبلقیس الراوی \nبلقیس الراوی \nآهنگ نام او را دوست داشتم \nبارها زیر زبان می‌نواختمش \nنام من در کنار نام او \nبه وحشتم می‌انداخت \nچون وحشت از گِل کردن دریاچه‌ای زلال \nناساز کردن سمفونی زیبا.\n۱۲\nاین زن نباید بیشتر می‌زیست \nخود نیز این را نمی‌خواست \nاو چون شعله شمع بود و فانوس \nو چون لحظه‌ای شاعرانه \nکه پیش از آخرین سطر \nبه انفجار می‌رسد…\nبلقیس الراوی، آموزگار عرب، دومین همسر قبانی که در حادثه بمب گذاری ۱۹۸۱ بیروت کشته شد. این شعر را نزار قبانی بعد از کشته شدن او سروده است.", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "نام تو", "link": "https://echolalia.ir/your-name/", "poem": "امروز نیاز دارم که نام‌ات را بر زبان بیاورم؛ \nو مشتاق تک‌تک حروف نام تو هستم، مثل کودکی که مشتاق یک تکه‌ شیرینی‌ست. \nمدت‌هاست که نام‌ات را بالای نامه‌هایم ننوشته‌ام؛ \nو آن را همچون خورشیدی بالای برگه نکاشته‌ام؛ \nو از آن گرم نمی‌شوم.\nاما امروز که پاییز به من تاخته؛ \nو پنجره‌هایم را گرفته، \nنیاز دارم که نام‌ات را بر زبان بیاورم. \nنیاز دارم که آتش کوچکی برافروزم. \nبه لباس نیاز دارم، \nبه پالتو؛ \nو به تو \nای ردای بافته‌شده از شکوفه‌ی پرتقال \nو گل‌های شب‌بو!\nنمی‌توانم بیش از این نام‌ات را در دهان‌ام حبس کنم. \nنمی‌توانم بیش از این تو را در درون‌ام حبس کنم. \nگل با بوی خود چه می‌کند؟ \nگندم‌زار با خوشه‌هایش چه می‌کند؟ \nطاووس با دم‌اش؟ \nچراغ با روغن‌اش؟ \nبا تو کجا بروم؟ \nکجا پنهان‌ات کنم؟ \nدر حالی که مردم تو را در حرکت دستان‌ام، در لحن صدای‌ام و در آهنگ قدم‌هایم می‌بینند.\nمردم تو را می‌بینند، \nمثل قطره بارانی روی پالتویم؛ \nو مثل دکمه‌ی طلایی سرآستین‌ام؛ \nو یک کتاب دعای کوچک در سویچ ماشین‌ام؛ \nو زخمی کهنه در گوشه‌ی لب‌ام؛ \nحال با این‌همه، گمان می‌کنی ناشناسی و دیده نمی‌شوی؟\nمردم از عطر لباس‌ام می‌فهمند تو محبوب‌ام هستی. \nاز رایحه‌ی پوست‌ام می‌فهمند با من بوده‌ای. \nاز بازوی به خواب رفته‌ام می‌فهمند که تو روی دست‌ام خوابیده‌ای.\nاز امروز به بعد، دیگر نمی‌توانم پنهان‌ات کنم، \nاز درخشش نوشته‌هایم می‌فهمند، برای تو می‌نویسم؛ \nاز شادی قدم‌هایم، می‌فهمند به محل قرار با تو می‌روم؛ \nاز انبوه علف بر لبان‌ام، می‌فهمند تو را بوسیده‌ام.\nپس دیگر به‌هیچ‌وجه برای‌مان ممکن نیست که به پوشیدن لباس مبّدل ادامه دهیم. \nخیابان‌هایی که در آن‌ها قدم می‌زنیم، ساکت نمی‌مانند؛ \nو گنجشکان باران‌زده‌ای که روی دوش ما نشسته‌اند، به گنجشکان دیگر خبر خواهند داد.\nچگونه از من می‌خواهی قصه‌ی عاشقانه‌مان را از حافظه‌ی گنجشکان پاک کنم؟ \nچگونه می‌توانم گنجشکان را وادار کنم که خاطرات‌شان را منتشر نکنند؟\nاز دفتر صد نامه‌ی عاشقانه", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "تنها عشق پیروز است", "link": "https://echolalia.ir/only-love-is-victorious/", "poem": "با وجود گردبادهایی که در چشمان من برمی‌خیزد؛ \nو با وجود غم‌هایی که در چشمان تو می‌خوابد؛ \nو با وجود روزگاری که \nبر زیبایی آتش می‌گشاید، هر جا که باشد؛ \nو بر دادگری، هر جا باشد؛ \nو بر اندیشه، هر جا که باشد؛ \nمی‌گویم: تنها «عشق» پیروز است. \nمی‌گویم: تنها «عشق» پیروز است. \nهزارهزار بار [می‌گویم:] \nتنها «عشق» پیروز است؛ \nو در برابر خشکی و پژمردگی، پناه و پوششی نیست، \nجز درخت مهربانی.\nبا وجود این روزگارِ ویران؛ \nبا وجود دوره‌ای که نویسندگی را می‌کُشد؛ \nو نویسندگان را می‌کشد؛ \nو بر کبوتر و گل‌های سرخ و گیاهان، آتش می‌گشاید؛ \nو اشعار نغز را \nدر گورستانِ سگان دفن می‌کند؛ \nمی‌گویم: تنها «فکر» پیروز است. \nمی‌گویم: تنها «فکر» پیروز است. \nهزارهزار بار [می‌گویم:] \nتنها «فکر» پیروز است؛ \nو سخن زیبا هرگز نمی‌میرد، \nبا هیچ شمشیری؛ \nو [در] هیچ زندانی؛ \nو [در] هیچ زمانه‌ای.\nمحبوب‌ام! \nبا وجود همه‌ی کسانی که چشمان تو را محاصره کردند؛ \nو سرسبزی و درختان را می‌سوزانند؛ \nو با وجود کسانی که ماه رویش را دربند کردند؛ \nمی‌گویم: تنها «گل سرخ» پیروز است -محبوب‌ام!- و آب و شکوفه‌ها.  \nبا وجود همه‌ی خشکی و افسردگی که در روح ماست؛ \nو کمبود ابرها و باران‌ها؛ \nو با وجود همه‌ی شب‌هایی که چشمان ما را فراگرفته‌اند، \nبی‌گمان روز [و روشنی] پیروز خواهد شد.\nدر روزگاری که دل به ظرفی چوبین تبدیل گشته؛\nو شعر در آن به قالبی چوبین بدل گشته؛\nدر روزگارِ بدون عشق و بدون رؤیا و بدون دریا\nو [در روزگارِ] استعفای ورق‌ها و قلم‌ها و کتاب‌ها؛\nمن می‌گویم: تنها «پستان» پیروز است.\nمن می‌گویم: تنها «پستان» پیروز است.\nهزارهزار بار [می‌گویم:]\nتنها «پستان» پیروز است؛\nو پس از دوره‌ی نفت و گازوییل،\nبی‌‌تردید طلا پیروز خواهد شد.\nبا وجود این روزگار غرق شده در ناهنجاری‌ها \nو افیون \nو اعتیاد؛\nبا وجود دوره‌ای که تصویر و تابلو را ناخوش می‌دارد،\nو عطرها و رنگ‌ها را؛\nبا وجود این زمانه‌ای که از پرستش خدا به سوی شیطان‌پرستی می‌گریزد؛\nبا وجود کسانی که زندگی ما را ربودند؛\nو وطن را از جیب ما ربودند،\nبا وجود هزار خبرچین حرفه‌ای\nکه مهندسِ ساختمان آن‌ها را در دیوارها طراحی و تعبیه کرده،\nبا وجود هزاران گزارشی که\nموش‌ها برای موش‌ها می‌نویسند؛\nمن می‌گویم: تنها «خلق» پیروز است.\nمن می‌گویم: تنها «خلق» پیروز است.\nهزارهزار بار [می‌گویم:]\nتنها «خلق» پیروز است؛\nو اوست که سرنوشت‌ها را می‌سازد؛\nو اوست دانای یگانه‌ی چیره‌شونده", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "فالگیر", "link": "https://echolalia.ir/fortune-teller/", "poem": "زن [فال‌گیر] نشست، \nدر حالی که چشمان‌اش پر از ترس بود. \nبا دقت به فنجانِ وارونه‌ام نگاه می‌کرد. \nگفت: پسرم! غم‌گین مباش! \nفرزندم! عشق، سرنوشت توست. \nفرزندم! هرکه در راه محبوب‌اش بمیرد، شهید است.\nفنجان تو \nدنیایی است ترس‌ناک؛ \nو زندگی‌ات سراسر سفر است و جنگ.\nپسرم! بارها عاشق خواهی شد؛ \nو بارها خواهی مُرد. \nبه تمام زنان زمین عشق خواهی ورزید؛ \nو سرانجام همچون پادشاهی شکست‌خورده بازخواهی گشت.\nپسرم! در زندگی‌ات، زنی است: \nچشمان‌اش… الله اکبر [چه بگویم؟] \nدهان‌اش همچون خوشه \nو لب‌خندش آمیخته‌ای از نغمه و گل‌ است، \nاما آسمان تو بارانی \nو راه‌ات کاملن بسته است.\nپسرم! \nعزیزِ دل تو، در کاخی حفاظت‌شده به خواب رفته است. \nپسرم! \nقصری بزرگ که سگ‌ها و سربازان از آن نگاه‌بانی می‌کنند.\nشه‌زاده‌ی دل تو، به خواب رفته؛ \nو هرکس به اتاق‌اش برود، \nناپدید می‌شود، \nیا هر کس از او خواستگاری کند، \nیا به دیوار باغ‌اش نزدیک شود، \nناپدید می‌شود. \nپسرم! \nهرکس گره گیسوان‌اش را بگشاید، \nناپدید می‌شود؛ ناپدید!\nپسرم! \nمن خیلی فال گرفته‌ام؛ \nو طالع‌‌ها دیده‌‌ام، \nاما تا کنون فنجانی مانند فنجان تو نخوانده‌ام. \nپسرم! \nتا کنون غمی مانند غم‌‌های تو ندیده‌‌ام.\nسرنوشت تو این است که همیشه در عشق، \nبر لبه‌‌ی شمشیر راه بروی؛ \nو همچون صدف تنها باشی؛ \nو همچون بید، غمگین.\nسرنوشت تو این است که برای همیشه \nبی‌بادبان \nدر دریای عشق برانی؛ \nو هزاران بار عاشق شوی؛ \nو سرانجام همچون پادشاهی بی‌تاج و تخت \nبازگردی.", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "در ساحلِ آبیِ چشمان تو", "link": "https://echolalia.ir/on-the-blue-beach-of-your-eyes/", "poem": "در ساحلِ آبیِ چشمان تو \nباران‌هایی است با درخششِ آهنگین؛ \nو خورشید‌هایی سرگردان؛ \nو بادبان‌هایی \nکه سفر به بی‌کران را نقش می‌زنند.\nدر ساحلِ آبیِ چشمان تو \nپنجره‌هایی رو به دریا گشوده است؛ \nو پرندگانی در کرانه‌های دوردست دیده می‌شوند، \nدر جستجوی جزیره‌هایی که هنوز آفریده نشده‌اند.\nدر ساحلِ آبیِ چشمان تو \nدر تابستان برف می‌بارد؛ \nو قایق‌هایی پر از فیروزه [هست]، \n[که] دریا را در خود غرق کرده‌اند، بی آن‌که خود غرق شوند.\nدر ساحلِ آبیِ چشمان تو \nهمچون کودکی بر صخره‌ها می‌دوم. \nرایحه‌ی دریا را می‌بویم؛ \nو همچون گنجشکی خسته بازمی‌گردم.\nدر ساحلِ آبیِ چشمان تو \nرویای دریا و دریانوردی می‌بینم؛ \nو هزاران‌‌هزار ماه صید می‌کنم؛ \nو گردن‌بند‌های مروارید و زنبق.\nدر ساحلِ آبیِ چشمان تو \nسنگ‌‌ها در شب سخن می‌گویند… \nدر کتابِ بسته‌ی چشمان تو \nچه کسی هزاران شعر نهان کرده؟\nاگر من… \nاگر من دریانورد بودم، \nیا کسی قایقی به من می‌‌داد، \nهر شب در ساحلِ آبی چشمان تو لنگر می‌انداختم.\n« شعر دریایی» از دفتر «نقاشی با واژه‌ها»", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "مثل پرندگانِ پاییز", "link": "https://echolalia.ir/like-autumn-birds/", "poem": "دوست دارم گهگاه گم شوم \nمثل پرنده‌های پاییز \nمی‌خواهم میهنی تازه بیابم \nغیر قابل دسترس \nو خدایی \nکه مرا تعقیب نکند \nو سرزمینی که دشمنم نباشد!\nمی‌خواهم از پوستم بیرون بزنم \nاز صدایم \nو از زبانم \nو مثل عطر مزرعه‌ها \nسیال شوم!\nمی‌خواهم از سایه‌ام فرار کنم \nو از عنوان‌هایم \nمی‌خواهم از مارها و خرافه‌ها بگریزم، \nاز دست خلفا \nو حاکمان و وزیران! \nمی‌خواهم مثل پرندگان، دوست داشته باشم \nای شرق ِ دشنه‌ها و چوبه‌های دار! \nمی‌خواهم \nمثل پرندگانِ پاییز \nعشق بورزم!\nشعر «روزانه‌ها»", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "وقتی عاشق می‌شوم", "link": "https://echolalia.ir/when-i-fall-in-love/", "poem": "وقتی عاشق می‌شوم \nپادشاهِ زمانم \nزمین را با همه‌ی داشته‌هایش فتح می‌کنم \nو خورشید را \nزیر گام‌های اسبم درمی‌آورم. \nوقتی عاشق می‌شوم \nامپراتور فارس بنده‌ام می‌شود \nو سرزمین چین \nقلمرو چوگانم، \nدریاها را جابجا می‌کنم \nو اگر بخواهم \nستاره‌ها را می‌ایستانم!\nوقتی عاشق می‌شوم \nنوری می‌شوم سیال \nکه چشمی را یارای دیدنم نیست \nو سروده‌هایم \nباغ ابریشم و ریحان می‌شوند \nوقتی عاشق می‌شوم \nاز انگشتانم چشمه‌ها می‌جوشند \nو بر زبانم \nسبزه‌ها می‌رویند \nوقتی عاشق می‌شوم \nاز گردونه‌ی زمان \nبیرون می‌زنم!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "کلمات", "link": "https://echolalia.ir/words/", "poem": "کلماتی که از تو می شنوم \nبَرَدَم تا به عالمی بی نام \nکلماتی نه از قبیلۀ صوت \nکلماتی نه از قبیل کلام\nبردم زین خرابه تا خوابی \nکه در او هر‌ چه هست آباد است \nبردم تا به اوج بی خویشی \nهمچو برگی که در کف باد است\nکلماتی ز تار‌ و پود حیات \nکلماتی که جان به تن بخشد \nخرقۀ مردی ام بگیرد و پس \nخلعت سبز زن به من بخشد\n«خوش ترین نقش» خوانَدَم، ز خوشی \nنقشم از لوح یاد می شوید \n«آسمان» گویَدَم، ز سرمستی \nآسمان می شوم چو می گوید\nبردم تا به عالمی بی شکل \nفارغ از هر چه ناتمام و تمام \nکلماتی نه از قبیلۀ صوت \nکلماتی نه از قبیل کلام", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "مهین", "link": "https://echolalia.ir/homeland-2/", "poem": "من تو را دوست دارم\nتا پیوند داشته باشم\nبا خدا، با زمین، با تاریخ، با زمان\nبا آب، با مزرعه\nبا کودکانِ خندان\nبا نان!\nبا دریا، با صدف‌ها و کِشتی‌ها\nبا ستاره‌ی شب که النگوهایش را به من می‌بخشد\nبا شعر که ساکنش هستم\nبا زخم که در من زندگی می‌کند!\nتو آن وطنی هستی\nکه به دیگران هویت می‌دهد\nو کسی که تو را دوست ندارد\nبی‌وطن است!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "جاودانگی", "link": "https://echolalia.ir/immortality/", "poem": "بدون ترس\nدوستم بدار\nو در خطوط دست هام\nناپدید شو\nبرای یک دو هفته، نه، برای یک دو روز\nبرای یک دو ساعت ای عزیز\nدوستم بدار\nبرای یک دو ساعت آه\nمرا به جاودانگی چه کار؟", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "نامه ای از زیر آب", "link": "https://echolalia.ir/letter-from-underwater/", "poem": "اگر دوست منی، کمکم کن\nتا از تو هجرت کنم\nاگر معشوق منی، کمکم کن\nتا از تو شفا پیدا کنم\nاگر می‌دانستم عشق اینقدر خطرناک است، عاشق نمی‌شدم\nاگر می‌دانستم دریا این‌ همه عمیق است، به دریا نمی‌زدم\nاگر عاقبتم را می‌دانستم\nشروع نمی‌کردم…\nدلتنگ تو ام، به من بیاموز که چگونه دلتنگ نباشم\nبگو چگونه عشقت را از اعماق جانم ریشه کن کنم؟\nچگونه اشک در چشم می‌میرد؟\nچگونه دل می‌میرد؟ و چگونه آرزوها خودکشی می‌کنند؟\nاگر پیامبری\nاز این سِحر، از این کفر نجاتم بده\nعشق تو کفر است، از این کفر تطهیرم کن\nاگر می‌توانی مرا از این دریا بیرون بکش\nمن شنا نمی‌دانم\nموج آبی چشمانت مرا به سمت عمیق‌ترین نقطه می‌کشد\nو من در عشق بی تجربه‌ام و بی‌قایق…\nاگر دوستم داری دستم را بگیر\nمن از سر تا قدم عاشقم…\nمن غرق می‌شوم…\nغرق می‌شوم…\nغرق…\nدر نسخه ی اجرا شده توسط خواننده ی بزرگ مصری عبدالحلیم حافظ، شروع شعر اندکی با نسخه‌ی اصلی شعر متفاوت است، مشخص نیست آیا با اطلاع و صلاح دید شاعر بوده یا نه! با این حال به نظر من این تغییرات شعر را زیباتر کرده. ابتدای شعر در این اجرا اینگونه است:\nان کنت حبیبی ساعدنی کی ارحل عنک\nاو کنت طبیبی ساعدنی کی اشفی منک…\nاگر حبیب منی، کمکم کن که از تو هجرت کنم\nاگر طبیب منی، کمکم کن که از تو شفا بیابم…\nترجمه منظوم:\nگر حبیب منی به حرمت عشق\nیاری ام کن که از تو بگریزم\nاز تو پرهیز اگرچه ممکن نیست\nیاری ام کن مگر بپرهیزم\nور طبیب منی هم از سر مهر\n_ای که مهر تو کرده بی تابم_\nاز چنین درد مهلکی که تویی\nیاری ام کن مگر شفا یابم\nژرفنای تو را اگر زین پیش\nدیده بودم خطا نمی کردم\nدر چنین بی کرانه ای که تویی\nبی محابا شنا نمی کردم\nتو بگو تا بدانم از غم عشق\nعاشقان دل چگونه می گیرند؟\nشعله ها چون فسرده می گردند؟\nآرزوها چگونه می میرند؟\nگر که دریایی از خود ای دریا\nبه کناری سپار و خاکم کن\nور که پیغمبری ز سِحر غمت\nوانگه از کفرِ عشق پاکم کن\nای که از تو گسسته طاقت من\nوی که از تو شکسته پرهیزم\nدعوی دوستی اگر داری\nیاری ام کن که از تو بگریزم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "نامه‌ای از قعر دریا", "link": "https://echolalia.ir/a-letter-from-the-depths-of-the-sea/", "poem": "اگر تو‌ محبوب منی مرا کمک کن تا از تو سفر کنم \nاگر تو طبیب من هستی به من کمک کن تا از تو شفا پیدا کنم \nمن اگر می‌دانستم که عشق این‌گونه خطر ناک است عاشق نمی‌شدم \nمن اگر می‌دانستم دریا این‌گونه عمیق است \nدل به دریا نمی‌زدم [دریا نوردی نمی کردم]. \nمن اگر می‌دانستم پایان من چنین است آغاز نمی‌کردم. \nمشتاق تو شدم پس به من بیاموز در اشتیاق نباشم \nبه من بیاموز چگونه ریشه‌های عشق تو را از اعماق بِبُرم. \nبه من بیاموز چگونه اشک در حدقه‌های چشم می‌میرد؟ \nبه من بیاموز چگونه عشق می‌میرد و شوق چگونه خودکشی می‌کند؟ \nای کسی که دنیا را برای من همچون قصیده‌ی شعری زیبا تصویر کردی \nو زخم در دل‌ام کاشتی و صبر را ربودی \nاگر برای تو عزیز هستم دست‌ام را بگیر \nچرا که من از سر تا پاهایم عاشق هستم \nموجی آبی در چشمان تو مرا به عمق دریا فرا می‌خواند \nومن نه تجربه‌ای در عشق دارم و نه قایقی برای دریانوردی.\nمن زیر آب نفس می‌کشم\nمن غرق می‌شوم غرق می‌شوم غرق می‌شوم غرق می‌شوم.\nای تمام اکنون و گذشته‌ای عمرِ عمر\nآیا صدای مرا از اعماق دریا می‌شنوی؟\nاگر تو توانا هستی مرا از این دریا خارج کن\nمن شنا کردن بلد نیستم.\nاگر یارم هستی کمکم کن \nتا از تو دور شوم \nاگر دلدارم هستی کمکم کن \nتا شفا یابم \nاگر می‌دانستم عشق چنین خطرناک است \nعاشقت نمی‌شدم \nاگر می‌دانستم دریا اینقدر عمیق است \nبه دریا نمی‌زدم \nاگر پایان را می‌دانستم \nآغاز نمی‌کردم!\nدلتنگت هستم \nیادم بده چگونه ریشه‌های عشق را درآورم \nیادم بده چگونه اشک‌هایم را تمام کنم \nیادم بده چگونه قلب می‌میرد \nو اشتیاق خودکشی می‌کند!\nاگر پیامبری\nازاین جادو، از این کفر\nرهایم کن\nعشق، کفراست پس پاکم کن\nبیرونم بکش از این دریا\nکه من شنا نمی‌دانم!\nموجی که در چشمانت جاری ست\nمرا به درون خود می‌کشد\nبه ژرف‌ترین جا\nبه عمیق‌ترین نقطه!\nحال آنکه نه تجربه‌ای دارم\nنه قایقی\nاگر ذره‌ای پیشِت هستم عزیزم،دستم را بگیر\nکه از فرق سر تا نوک پا عاشقم\nو در زیر آب نفس می‌کشم\nو ذره ذره غرق می شوم\nغرق می شو…\nغرق…!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "حرف‌های تو مثل قالی ایرانی‌", "link": "https://echolalia.ir/your-words-like-iranian-carpet/", "poem": "حرف‌های تو مثل قالی ایرانی‌ست\nو چشمهایت\nگنجشک‌های دمشقی\nکه بین دو دیوار می‌پرند.\nقلب من مثل کبوتر\nبالای حوضچه‌ی دستانت پر می‌کشد\nو در سایه‌ی النگوهایت می‌آرامد\nو من دوستت دارم\nامّا می‌ترسم گرفتارت شوم…!\n* بخشی از شعر", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "بیروت می‌سوزد و من تو را دوست دارم", "link": "https://echolalia.ir/beirut-burns-and-i-love-you/", "poem": "۱\nهنگامی که بیروت می‌سوخت \n و آتش نشان‌ها لباس سرخ بیروت را می‌شستند \n و تلاش می‌کردند تا \n گنجشککان روی گل‌های گچبری را آزاد کنند. \n من پابرهنه در خیابان‌ها \n بر آتش‌های سوزان و ستون‌های سرنگون \n و تکه‌های شیشه‌های شکسته می‌دویدم \n در حالی که چهره‌ی تو را که بود چون کبوتری محصور \n جستجو می‌کردم \n در میان زبانه‌های شعله‌ور \n می‌خواستم به هر قیمتی \n بیروت دیگرم را نجات دهم \n همان بیروتی که تنها… مال تو… و مال من بود \n همان بیروتی که ما دو را \n در یک زمان آبستن شد \n و از یک پستان شیر داد \n و ما را به مدرسه یدریا فرستاد \n آن جا که از ماهی‌های کوچک \n اولین درس‌های سفر را و \n اولین درس‌های عشق را یاد گرفتیم \n همان بیروتی که آن را \n در کیف‌های مدرسه‌مان با خود می‌بردیم \n و آن را در میان قرص‌های نان \n و شیرینی کُنجد \n و در شیشه‌های ذرت می‌گذاشتیم \n و همانی که آن را \n در ساعات عشق بازی بزرگمان \n بیروت تو \n و بیروت من \n می‌نامیدیم\n۲\nوقتی وطن از وطن می گریخت\nو کودکان در فرودگاه بین المللی بیروت\nبر روی اسباب بازی هاشان خوابیده بودند\nوقتی که پدرانشان کیف های پر از اشکشان را\nوزن می کردند\nو مجبور بودند برای هر کیلو اشک اضافه\nو هر کیلو اندوه اضافه جریمه بپردازند\nهنگامی که وطن دستانش را بر روی صورتش می گرفت و می گریست\nو ابرهای پاییزی\nکه از جزایر یونان می آمدند\nاز آن که به سواحل لبنان نزدیک شوند می ترسیدند\nهمه هراس شان از اصابت گلوله های قنّاصه بود\nهنگامی که چراغ های خیابان ها\nاز ترس بر خود می لرزیدند\nو سایبان های قهوه خانه های استوار\nبه خود می پیچیدند و ازهم جدا می شدند …\nو مرغان دریایی\nجوجه های خود را بر بال هایشان گذاشته کوچ می کردند\nهنگامی که وطن ، وطن را تکه تکه می کرد\nمن چند متر با جنایت فاصله داشتم\nقاتلان را نگاه می کردم\nو آن ها با بیروت مانند کنیزکی هم بستر می شدند\nبه ترتیب\nو یکی\nیکی\nبر اساس معاهدات قبیله ای\nو امتیازات قومی\nو درجات نظامی\nمن تنها شاهدی نبودم که هزاران\nدشنه ی درخشان زیر نور آفتاب را می دیدم\nو هزاران مزدوری که پای کوبان\nگرد جسد زنی که می سوخت ، می رقصیدند\nاما من تنها شاعری بودم\nکه فهمید\nچرا اسم دریای بیروت\nاز دریای سفید\nبه دریای سرخ تغییر یافت\n۳\nوقتی که بیروت می سوخت\nو هر کس به فکر این بود\nکه باقی مانده ی ثروت شخصی خود را نجات دهد\nناگهان-به یاد آوردم\nکه تو هنوزمعشوقه منی\nکه تو آن ثروت بزرگ منی که هرگز عیان نکرده ام\nو ناچارم از اینکه\n-اگر این زندگی برایم چاره ای نگذارد-\nمیراث مشترکمان را\nو دارایی های عاطفیمان را نجات دهم\nدر این شهر دلنشین\nکه روزی صندوق اسرار آمیزی بود\nکه پس اندازهای کوچکمان را در آن پنهان می کردیم\nاز نقاشی های مخفی …برای من….و برای تو\nکه هرگز کسی آن ها را ندیده\nطرح های شعرهایی که با مداد برایت نوشته بودم\nو هیچ کس از آن ها خبر نداشت\nو کتاب ها\nو کتیبه ها\nو استوانه ها\nو بشقاب های سرامیک\nو کارت پستال ها –\nو جاکلیدی ها\nکه بر آن ها با تمام زبان های دنیا\nنوشته شده بود : (دوستت دارم)\nو عروسک های محلی که یادگار عشق بود\nو با خودت آورده بودی\nاز یونان ، و از بالکان\nو مراکش ، و فلورانس\nو سنگاپور و تایلند\nو شیراز و نینوا\nو ازبکستان شوروی\nو شالی از حریر سرخ\nکه به تو هدیه دادم ، روزی که از اسپانیا برگشتم\nو هر وقت آن را بر شانه هایت می انداختی\nفهمیدم …\nچرا طارق بن زیاد\nبرای ورود به اندلس می جنگید\nو چرا من جنگیدم\nو هنوز هم می جنگم\nتا به کشتی هایم، اجازه ی ورود\nبه محدوده ی آب های چشمانت داده شود\n۴\nهنگامی که بیروت\nمثل شمعدان های طلاکاری شده ی بیزانسی فرو می ریخت\nو هنگامه که انبوه مردم\nبه شکل واحدی اندوهشان را\nتعبیر می کردند\nو به شکل واحدی اشک می ریختند\nمن اندوه خصوصی خود را جستجو می کردم\nو زنی را که هیچ کس شبیه اش نبود\nو شهری را که هیچ همانندی نداشت\nو شعرهایی را که در میان نوشته های مردان\nدرباره ی عشق زنان، همتا نداشت\nو هنگامی که زنان تراژدی را با تعداد مترهای پارچه هایی که می سوخت\nبا قیمت کیف ها ، ،و کت ها و گردنبندهایشان محاسبه می کردند\nو رویایشان این بود که از آن ها محافظت کنند\nو هنگامی که مردان خسارات خود را\nبا موجودی حساب بانکیشان محاسبه می کردند\nمن بر تخته سنگی که مانند قطره اشکی بود\nنشسته بودم\nو خسارتم را حساب می کردم …\nبا تعداد فنجان های قهوه ای که می توانستیم بنوشیم\nو تعداد سوال هایی که می توانست پرسیده شود\nدستانم در دستانت بود\nاگر بیروت نمی سوخت\n۵\nبرایم مهم نبود\nکه خواب باشی …یا بیدار…\nبرایم مهم نبود\nکه عریان باشی ….یا نیمه عریان…\nبرایم مهم نبود\nکه بدانم چه کسی هم اتاق توست\nیا چه کسی هم بسترت\nهمه ی این ها مسائلی کوچک بود\nاما مسئله ی بزرگ\nاین کشف من بود\nکه ، همیشه دوستت داشته ام\nو همیشه تو مثل گل نیلوفر\nدر آب های ذهن من شناوری\nو در میان انگشتانم قد می کشی\nمانند رشد علف تازه\nدر میان سنگ یک کلیسای تاریخی\nبرایم مهم نبود که اکنون چه کسی را دوست داری ؟\nو به چه می اندیشی؟\nدرباره ی این چیزها بعداً حرف می زنیم –\nمسئله ی سرنوشت ساز کنونی این است که\nمن ، تورا دوست دارم\nو خودم را مسئول حمایت\nاز زیباترین ، دوبنفشه ی جهان می دانم\nتو … و بیروت …\n۶\n برمن خرده مگیر\n که با زور و سرزده به اتاقت وارد شدم\n هر لباسی که می توانی را بر تنت بینداز\n و از من مپرس چرا ؟\n آن بیرون، بیروت می سوزد\n بیروت ما، آن بیرون می سوزد\n و من – علی رغم همه ی نادانی هایت و همه ی بی حرمتی هایت\n هنوز دوستت دارم\n نگاه کن ، آمده ام\n تا تو را چون گربه ی کوچکی بر شانه ام بگذارم\n و از کشتی آتش و مرگ و جنون بیرونت ببرم\n چرا که من مخالف سوختن گربه های زیبا\n چشم های زیبا\n و شهرهای زیبایم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "قصیده بلقیس الراوی", "link": "https://echolalia.ir/odeath-of-balqis-al-rawi/", "poem": "سپاس باد شما را\nسپاس باد شما را\nمحبوب من به مرگ نشست\nاکنون می‌توانید\nبر مزار این شهید\nباده‌ای سر دهید\nو شعرم از پای درآمد.\nآیا جز ما\nهیچ ملتی در دنیا\nشعر را شهید می‌کند؟\nبلقیس\nآن زیباترین شاه‌بانوی «بابل»\nبلقیس\nآن موزون‌ترین نخل در سرزمین «عراق»\nهنگامی که می‌گذشت\nطاووس‌ها با او می‌خرامیدند\nو آهوان از پی‌اش می‌دویدند.\nبلقیس، ای درد من\nو ای درد شعر- هنگامی که انگشتان بر تنش دست می‌کشند-\nآیا پس از گیسوی تو\nسنبله‌ها بلند خواهند شد؟\nای نینوای سبز،ای کولی طلا رنگ من،\nای که امواج دجله\nهنگام بهار\nزیباترین خلخال‌ها را به پای تو می‌بست\nتو را از پای درآوردند.\nکدامین امت عرب است\nکه آواز بلبلان را نابود می‌کند؟\nپهلوانان عرب کجایند؟\nکجا هستند\n«سموأل»\nو\n«مهلهل»؟\nاین‌جا\nقبیله، قبیله را می‌خورد.\nروباه، روباه را می‌درد\nو عنکبوت، عنکبوت را.\nماه من\nبه دیدگان تو سوگند\n-که بی شماران ستاره در آن پناه می‌گیرند-\nعرب را رسوا خواهم کرد.\nآیا پهلونی‌ها، دروغی عربی است\nیا تاریخ نیز مانند ما\nدروغ می‌گوید؟\nبلقیس\nخود را از من مگیر\nکه پس از تو دیگر\nخورشید سواحل را روشن نمی‌کند.\nدر بازجویی خواهم گفت\nکه دزدان در لباس سربازان ظاهر شده‌اند\nو رهبران در هیأت ملاکان.\nخواهم گفت\nکه داستان‌های اصیل\nسخیف‌ترین حکایت‌هایی هستند که به تعریف آمده‌اند.\nبلقیس\nما از قبیله‌ای هستیم که مردمانش\nفرق گل و زباله را نمی‌دانند\nاین است تاریخ ما.\nبلقیس\nای شهید\nای شعر\nای پاک\nگوش کن:\n«سبا» ملکه‌ی خویش را می‌جوید\nدرود مردم را پاسخ‌گوی.\nای شاه‌بانوی شکوهمند\nای تجسم عظمت«سومری»\nای گنجشک دلنشین\nای تندیس گرانبها\nو ای اشکی که بر گونه‌ی مجدلیه جاری شدی\nآیا آن روز که تو را از «سواحل اعظمیه»\nبه این جا آوردم\nبر تو ستم کردم؟\nاین وطن\nهر روز یکی را پس از دیگری از پای درمی‌آورد\nو هر لحظه در کمین قربانی تازه‌ای است.\nاکنون مرگ در فنجان قهوه‌ی ما\nدر کلید خانه\nدر میان گل‌های باغچه\nدر لابه لای کاغذ روزنامه‌ها\nو در حروف الفبا\nبیتوته کرده است.\nاینک ما\nدیگرباره به زمان جاهلیت بازگشته‌ایم\nبلقیس\nبه روزگار بربرها\nو وحشیگری، پلیدی، عقب‌ماندگی و حقارت را\nاز سرگرفته‌ایم.\nاینک شعر\nهجرتی است از میان بمب‌ها و ترکش‌ها\nو کشتن پروانه‌ها در پیله آرمان‌ ما.\nآیا معشوق من-بلقیس- را می‌شناسید؟\nاو ناب‌ترین مضمون کتاب‌های عاشقانه\nو آمیزشی مقدس از مرمر و ابریشم بود\nو بنفشه‌ها در میان چشمانش\nآسوده می‌خوابیدند.\nبلقیس\nای شمیمی که هنوز در خاطرم مانده‌ای\nو ای مزاری که در میان ابرها در پروازی\nدر بیروت\nتو را همچون آهویی از پای درآوردند\nو از آن پس شعر را\nسر بریدند.\nاین مرثیه نیست\nاما\nعرب باید غزل خداحافظی را بخواند.\nبلقیس\nخانه‌ی کوچکت\nمشتاق توست\nو شاه‌بانوی معطر خویش را سراغ می‌گیرد.\nبه خبرها گوش می‌دهم\nخبرهای مبهم\nپاسخی نمی‌گیرم اما…\nبلقیس\nاندوه تو در استخوان‌هایم رخنه کرده\nفرزندانمان نمی‌دانند که بر من چه می‌گذرد\nخود نیز نمی‌دانم\nبه آن‌ها چه بایدم گفت!\nآیا لحظه‌ای دیگر شادمانه از راه خواهی رسید؟\nو بر در خواهی کوفت؟\nآیا دیگر باره جامه‌های زمستانی‌ات را\nدرخواهی آورد؟\nبلقیس\nپیچک‌های سبز تو بر دیوار می‌گریند\nو تصویرت بر آینه‌ها و پرده‌ها\nهنوز در نوسان است\nحتی سیگاری که روشن کرده‌ای\nخاموش نیست\nو دودش از رفتن\nباز ایستاده است.\nبلقیس\nاعماقم از اندوه سرشار است\nو در دیدگانم بی‌خوابی\nمنزل گرفته است.\nچگونه روزها و رویاهایم را گرفتی\nو فصل‌ها و باغچه‌ها را رها کردی؟\nبلقیس\nای محبوب من\nای شعر من\nای روشنایی چشمانم!\nچگونه توانستی از من بگریزی؟\nبلقیس\nاکنون\nزمان نوشیدن چای معطر عراقی\nو شراب ناب است\nچه کسی جام‌ها را پر می‌کند ای بلند بالا\nو چه کسی «فرات»\n«دجله»\nو «رصافه» را\nدر گوشه‌ی خانه‌مان می‌گذارد؟\nبلقیس\nاندوه\nدر جای‌جای وجودم رخنه کرده\nو بیروت\nکه تو را از پای درآورد\nهنوز\nعمق فاجعه را درنمی‌یابد.\nبیروت\nکه روزی عاشق تو بود\nنمی‌داند با معشوق خویش چه کرده است.\nبیروت\nروشنایی را از ماه گرفته است.\nتمامی ابرها بر تو می‌گریند\nبلقیس\nاما کسی هست آیا که برای من قطره اشکی بیفشاند؟\nچگونه در سکوت کوچیدی\nو حتی دستی بر دستانم نگذاشتی؟\nچگونه من را چونان برگی\nدر میان بادها رها کردی؟\nپس از تو\nما همچون پری\nدر باران گم شدیم.\nآیا به این روزها فکر کرده بودی؟\nآیا می‌دانستی من هنوز نیازمند دوست داشتنت هستم؟\nمانند «زینب»\nمانند«عمر»\nبلقیس\nای گنج اساطیری\nای نیزه‌ی بلندبالای عراقی\nای بیشه‌ی خیزران\nای که ستاره‌ها را\nاز بلندای آسمان به چالش می‌خواندی\nاینک بگو که آن همه شادمانی‌ها را\nاز کجا آورده بودی؟\nبلقیس\nای دوست\nای همراه\nای به نازکی بابونه!\nامروز\nبیروت بر ما تنگ است\nدریا بر ما تنگ است\nهمه جا بر ما تنگ است.\nتو هرگز تکرار، مکرر نیستی\nتو نوبرانه‌ای بلقیس.\nیادها مرا می‌آزارند\nو دقیقه‌ها و ثانیه‌ها تازیانه‌ام می‌زنند.\nهر سنجاق کوچک تو\nداستانی است…\nگیره‌ی گیسوی طلا گونت\nمثل همیشه\nدر بارانی از مهربانی\nغرقم می‌کند\nو آهنگ دلنشین صدایت\nاز لابه‌لای پرده‌ها\nو صندلی‌ها و ظرف‌ها\nبرمی‌خیزد.\nو تو بلقیس،\nاز میان آیینه‌ها\nانگشتری‌ها\nشعرها\nجام‌ها\nو شراب‌های ارغوانی\nشکوفا می‌شدی\nکاش می‌دانستی، کاش می‌دانستی بلقیس\nکه همه جای خانه‌مان درد می‌کند\nو یاد تو\nچون گنجشکی\nدر هر گوشه و کنار پرسه می‌زند؛\nدر آن گوشه‌ای که سیگار می‌کشیدی،\nدر آن خلوتی که کتاب می‌خواندی،\nدر آن فضایی که چون نخل می‌خرامیدی،\nو در آن کناره‌ای- بلند و استوار-\nهمچون شمشیر یمانی\nبه پیشباز میهمانانت می‌رفتی.\nبلقیس\nظرف شرابت کجاست؟\nو فندک آبی‌ات\nو سیگاری که هرگز از لب‌هایت جدا نمی‌شد؟\nآه شانه هم\nوقتی تو را به یاد می‌آورد\nاشک می‌ریزد\nآیا شانه هم برای تو\nدلتنگ است؟\nبلقیس\nدشوار است که از خون خویش هجرت کنم\nمنی که میان پاره‌های آتش\nو کلاف‌های دود\nمحاصره‌ام…\nبلقیس، ای شاه‌بانوی من!\nتو در شعله‌های عداوت عشیره‌های عرب\nسوختی\nو من\nاز کوچ تو\nچه می‌توانم نوشت\nکه همانا کلام آشکار است.\nما در میان کومه‌های قربانیان\nبه سراغ ستاره‌ای می‌رویم\nکه فرو افتاده است\nو پیکری که همچون آینه\nتکه تکه شده\nاینک از تو می‌پرسم:\nآیا این قبر، قبر توست یا قبر عرب؟\nبلقیس\nای بیدی که گیسوانش را\nبر من افشانده،\nای غرال رمیده\nاین سرنوشت من و توست که\nبه دست عرب کشته شویم\nگوشت ما را بجود\nو ما را به مرگ بسپارد\nو به دست خویش\nبرای مرده‌ی ما\nگورها مهیا کند؟\nچگونه می‌توان از این سرنوشت شوم گریخت\nهنگامی که تیغ تیز عرب\nمیان گردن زنان و گردن مردان\nفرقی نمی‌گذارد؟\nبلقیس\nاگر تو را به آتش کشیدند\nباکی نیست\nچرا که تمامی شهیدان از کربلا آغاز می‌شوند\nو در آن‌جا به پایان می‌رسند…\nاز امروز دیگر تاریخ را مرور نخواهم کرد\nهمانا انگشتانم شعله‌ور شده‌اند\nو جامه‌هایم را خون پوشانده است.\nاینک ما دیگر بار\nبه عصر حجر رسیده‌ایم\nو هرروز هزار سال به عقب بازمی‌گردیم.\nپس از کوچ چشمان تو\nدریای بیروت\nبه خشکی نشست.\nو شعر\nغزلی را سراغ می‌گیرد\nکه کلماتش ناتمام مانده است\nو کسی نیست تا به او پاسخ گوید.\nاندوه تو\nای بلقیس، درونم را می‌فشارد.\nاکنون\nنارسایی واژه‌ها را می‌شناسم\nو تنگنای ناممکن‌ها را درمی‌یابم.\nشگفتا\nمن که خالق نامه‌های بسیاری بوده‌ام\nنمی‌دانم چگونه برای تو\nصفحه‌ای بیاغازم!\nچرا که خنجر عرب در پشت من و در پشت شعر\nفرو رفته است\nبلقیس، ای آن که تمدن از تو زاییده شد،\nتو آن بشارت بزرگ بودی\nکه به سرقت رفت.\nتو نوشتن بودی\nپیش از آغاز نوشتن\nتو جزیره‌ها و گلدسته‌ها بودی.\nای ماه من که در میان سنگ‌پاره‌ها افتادی،\nاکنون زمان آن رسیده که پرده‌ها بالا برود\nپرده‌ها بالا برود…\nهنگام بازجویی خواهم گفت که\nنام‌ها، نشانی‌ها، بندیان، شهیدان\nفقیران و مستضعفان را\nمی‌شناسم.\nخواهم گفت که\nقاتلان تو را به درستی می‌شناسم.\nو چهره‌ی جاسوسان و سخن‌چینان را به یاد می‌آورم.\nخواهم گفت که\nنیکوکاری ما همانا گناهکاری\nو پارسایی‌مان، پلشتی است.\nخواهم گفت که\nمبارزه‌ی ما دروغ\nو سیاستمان رسوایی است.\nدر بازجویی خواهم گفت که\nتمامی قاتلان را می‌شناسم.\nخواهم گفت که\nهمانا دوران ما\nروزگار قتل‌عام یاسمن‌هاست\nو نابودی پیامبران و فرستادگان؛\nکه عرب حتی\nچشمان سبز را کور می‌کند\nو از گیسوی زنان، انگشتری‌ها\nدستبندها،آینه‌ها و اسباب‌بازی‌ها هم\nدرنمی‌گذرد.\nنمی‌دانم\nچرا حتی ستاره‌ها هم از وطن من می‌هراسند؟\nو پرنده‌ها از آسمانش می‌گریزند،\nو حتی اختران،\nکشتی‌ها\nکتاب‌ها و دفترها\nو تمامی زیبایی‌ها\nبر ضد عرب فریاد می‌دارند؟\nبلقیس، ای دردانه‌ی بی‌بها،\nآیا آن هنگام که پاره‌های تن تو\nدر هوا پراکنده شد\nمی‌دانستم\nکه قتل زنان برای عرب\nجز یک سرگرمی نیست\nو ما جز جانیانی کارکشته\nچیز دیگری نیستیم؟\nبلقیس، ای اسب زیبا،\nمن از تاریخ خویش شرمسارم\nاین‌جا؛ سرزمینی است که اسب‌ها را می‌کشند\nاین‌جا؛ سرزمینی است که اسب‌ها را می‌کشند\nاز آن روز که گلویت را بریدند\nبلقیس، ای وطن گوارا،\nانسان دیگر نمی‌داند\nچگونه باید در این وطن زیست\nو چگونه باید بر این خاک مرد.\nاکنون من سنگین‌ترین بها را\nاز خون خویش می‌پردازم\nتا جهان خوشبخت بماند\nآسمان اما\nخواهان آن است که من\nهمچون برگ‌های زمستان\nتنها باشم\nآیا شاعران از زهدان رنج زاده می‌شوند\nو آیا شعر هنوز\nجراحتی شفاناپذیر در قلب است\nیا تاریخ گریه تنها در چشمان من\nخلاصه می‌شود؟\nدر بازجویی خواهم گفت:\nچگونه غزال من با شمشیر ابولهب\nاز پای درآمد\nخواهم گفت که\nچگونه تمامی دزدان\nاز خلیج گرفته تا اقیانوس\nبه غارت، ویرانگری، رشوه‌خواری\nو تجاوز به زنان مشغول‌اند\nآن‌گونه که دلخواه ابولهب است؛\nو در سرزمین من\nبی‌فرمان او\nگندمی از زمین نمی‌روید\nکودکی به دنیا نمی‌آید\nزندانی گشوده نمی‌شود\nو سری از تن دور نمی‌افتد.\nدر بازجویی خواهم گفت که\nچگونه شاه‌بانوی من از پای درآمد\nو چگونه فیروزه‌ای چشمانش\nنصیب سران عرب شد!\nچگونه حلقه‌ی همسری‌اش\nو آن گیسوانی که چونان رودخانه‌ای از طلا بود\nمیان عرب تقسیم گردید.\nدر بازجویی خواهم گفت:\nچگونه گردن‌بند قرآنش را ربودند\nو به آتش درافکندند\nخواهم گفت که\nچگونه خونش را ریختند\nو چگونه دهانش را از آنِ خود کردند\nو به جای آن\nنه گل سرخی بر جای گذاشتند\nو نه خوشه‌ی انگوری.\nمرگ بلقیس\nآیا\nتنها پیروزی عرب بود؟\nبلقیس، ای تمامی عشق\nپیام‌آوران آزادی\nدروغگویانی بیش نیستند\nکه با حیله و نیرنگ\nبر ملت‌ها چیره‌اند.\nاگر آن‌ها می‌توانستند\nفقط ستاره‌ای یا پرتقالی را\nاز خاک غمگین فلسطین بازآورند،\nیا صدف و سنگی کوچک را\nاز سواحل غزه،\nیا در این سال‌های طولانی اسارت\nلیمو و یا حتی زیتونی را\nآزاد کنند،\nو ننگ و بدنامی را از تاریخ بزدایند\nبی‌گمان ای بانوی من!\nقاتل تو را\nسپاس می‌گفتم\nاما\nای معبود بی‌همتا، ای تمامی عشق،\nآنان فلسطین را رها کردند\nتا غزالی را از پای درآورند…\nچه می‌گوید شعر در این روزگار؟\nبلقیس\nچه می‌گوید شعر\nدر سرزمینی سرشار از تعصب و ترس و نادانی؟\nکه تا مرزهای جنایتش پیش بردند\nکه زبانش را بریدند.\nآنان\nتو را\nاز دستان من ربودند\nشعر را از دهانم\nخواندن و نوشتن را از من گرفتند\nو کودکی و آرزو را.\nبلقیس، ای بلقیس\nای ضربه‌ی اشک بر سیم کمانچه،\nمن به قاتلان تو\nرازهای عشق می‌آموختم\nآنان اما\nپیش از پایان درس\nآهوی مرا از پای درآوردند.\nبلقیس\nببخشای مرا\nکه اینک نیک می‌دانم\nزندگی تو\nقربانی زیستن من شد\nخوب می‌دانم\nهدف قاتلان تو\nکلمات من بود\nاینک ای زیبای من،\nدر پناه پروردگارت آرام گیر.\nپس از تو\nشعر غیرممکن خواهد شد\nو زنانگی و زایش از جهان رخت برخواهد بست\nو فردا\nای آموزگار راستین!\nپرسش کودکان\nاز گیسوان بلند توست\nو عاشقان\nدرس‌های تو را از بر خواهند کرد\nو عرب به زودی خواهد دانست\nکه پیامبری را به قتل رسانده است.\nاز کتاب وطن در بی وطنی – نشر افراز", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "شعر و جغرافیا", "link": "https://echolalia.ir/poetry-and-geography/", "poem": "در سرزمین های شمالی – بانوی من – \nشاعر آزاد متولد می‌شود \nبدانگونه که ماهیان در فراخنای دریاها \nو آواز می‌خواند در آغوش برکه‌ها \nو زنگ چراگاه‌ها \nو شکوفه‌های انارستان‌ها \nنزد ما \nشاعر متولد می‌شود در زهدان غبار \nو آواز می‌خواند برای حاکمانی از غبار\nو سپاهیانی از غبار \nو شمشیر‌هایی از غبار ! \nمعجزه است \nکه شعر از شب ، روز بسازد ! \nمعجزه است \nکه شکوفه کشت شود \nبین دیوار\nو دیوار !", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عشق همچون پرتقال", "link": "https://echolalia.ir/love-like-an-orange/", "poem": "عشق همچون پرتقالی مرا پوست می‌کند \nوسینه ام را در شب می‌گشاید، \nو در درون آن: \nشراب  و گندم و چراغی که با روغن زیتون روشن است به جا می‌گذارد \nو هرگز به یاد نمی‌آورم که کشته شدم \nو چگونه خونم ریخته شد \nو به یاد نمی‌آورم چیزی دیده باشم\nعشق به مانند ابر مرا می‌پراکند، \nمحل ولادتم را حذف می‌کند، \nوسال‌های تحصیلی مرا، \nو اقامه نماز را لغو می‌کند و همچنین دینم را، \nو ازدواج را لغو می‌کند،طلاق،شاهدان،دادگاه‌ها \nپاسپورت سفرم را از من می‌گیرد \nو تمام گرد و خاک قبیله را از وجودم می‌شوید(روح قبیله را از من می‌گیرد) \nو مرا \nاز اتباع ماه می‌سازد\nعشق تو هوای شهر و شب آنرا دگرگون می‌سازد \nخیابان‌ها به مانند عید ،یک جشن نور در زیر نم‌نم باران خواهد شد \nو میدان‌ها بیسار افسونگر می‌شوند \nو کبوتر‌های کلیسا‌ها شعر خواهند نوشت \nو عشق در کافه‌های پیاده‌رو بسیار حماسی،و عمر طولانی‌تری خواهد داشت \nو کیوسک‌های فروش روزنامه وقتی شما را می‌بیند،می‌خندد \nو با اورکت زمستانی به میعادگاه می‌آیی \nآیا تصادفی است \nکه زمان آمدنت با بارش باران ارتباط دارد؟\nعشق آن چیزی را که نمی‌دانستم به من یاد می‌دهد، \nو پنهان را برایم آشکار می‌سازد،و برایم معجزه می‌کند \nو در مرا باز می‌کند و وارد می‌شود \nبه مانند وارد شدن شعر و قصیده، \nبه مانند وارد شدن برای نماز \nو مرا به مانند عبیر مانولیا به هر سوی می‌پراکند \nو برای من شرح می‌دهد که چگونه جویبار‌ها جریان پیدا می‌کند، \nو سنبل‌ها موج می‌زند، \nو بلبل‌ها و قمریان چگونه آواز می‌خوانند \nو سخن گذشته را از یادم می‌برد، \nو مرا با تمام زبان ها می‌نویسد\nعشق نیمی از تخت خوابم را با من شریک می‌شود \nو نصف غذایم را، \nو نصف شرابم را، \nو بندرها و دریاها را از من می‌دزدَد، \nو کشتی‌ها را \nو بالای گنبد مسجد فریاد می‌کشد، \nو چون خروس روی ملافه‌ها را نوک می‌زند \nبر روی بام‌های کلیسا فریاد می‌کشد \nتمام زنان شهر را بیدار می‌کند\n،عشق به من یاد داد که اشعار چگونه رنگ آب به خود می‌گیرد\n و چگونه می‌توان با یاسمین نوشت\n چگونه می‌توان با خواندن چشم‌هایت\n مانند یک حرف زیبا روی مندولین(موسیقی) بود\n این چیزها را گفتم تا به تو نزدیکتر شوم\n (عشق) دستم را می‌گیرد و می‌برد\n.و به من سرزمین‌ها را نشان می‌دهد\n این دختران زیبا از مس\n تن‌هایشان مزرعه‌های قهوه است\n چشم‌های آن‌ها آواز یک فلامینگوی اندوهگین\n وقتی می‌گویم خسته شدم\n چادرش را زیر سرم می‌گذارد\n .ساده است برای تو کمی از سوره صابرین برایم بخوان\nعشق همچون پیش بینی‌ای که در خواب می‌بینم،مرا غافلگیر می‌کند \nو روی پیشانی‌ام رسم می‌کند \nیک هلال نورانی،یک جفت کبوتر \nمی‌گوید: سخن بگو!! \nاشک‌هایم جاری می‌شود و نمی‌توانم سخن بگویم \nمی‌گوید:زجر بکش!! \nو جواب می‌دهم :آیا در سینه بجز استخوان چیزی ماند؟ \nمی‌گوید:یاد بگیر!! \nجواب می‌دهم :ای سرورم و شفاعت کننده‌ی من! \nمن از پنجاه سال پیش سعی می‌کنم \nکه فعل عشق را صرف کنم \nولی من در تمام درس‌هایم رفوزه شدم \nنه در جنگ پیروز شدم \nو نه در صلح …", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "لندن به من آموخت", "link": "https://echolalia.ir/london-taught-me/", "poem": "لندن به من آموخت\nکه برگ های زرد را دوست داشته باشم\nو رنگ خاکستری را\nو اینکه از تاریخ عاد و ثمود فراری شوم\nلندن به من آموخت\nکه بی هیچ مرزی, آزادی ام را بنگرم\nو بی هیچ مرزی متن های شعر را\nو بی هیچ مرزی آداب و رسوم عشق را به من آموخت\nکه چگونه وقای عاشق زنی شوم, ممکن است\nجهان را بی هیچ مرز بگذارد\nبا او در لندن راه می رفتم\nهمچون کودکی شگفت شده\nچرا در «هارودز» فراموشم کرد؟\nو خوب می دانست که روز تولد\nدر دریای عشق گم شده ام\nو می دانست بدون او\nتنها از خیابان نمی گذرم\nنه, و نه در بارانی ام وارد می شوم\nنه, و نه می توانستم تنهایی\nبه هتل بازگردم\nچرا مرا بین انبوه هدیه ها ترک کرد\nتنها و غمگین همچون چراغ های خیابان\nو می پرستیدمش از سر\nتا به انگشتان پاها", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "به جز کلمه", "link": "https://echolalia.ir/except-for-the-word/", "poem": "اینجادیگر راه چاره ای نمانده است\nبه جز کلمه\nاینجادیگر سینه ای مرا شیر نمی دهد\nبه جز کلمه\nاینجادیگر میهنی نیست مرا حمایت کند\nبه جز کلمه\nاینجا در گذشته ی من زنی دیگر نیست\nبه جز کلمه\nبه جز کلمه !", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "آتش بس", "link": "https://echolalia.ir/%d8%a2%d8%aa%d8%b4-%d8%a8%d8%b3/", "poem": "در شعر\nچیزی با نام آتش بس وجود ندارد\nمرخصی تابستانی وجود ندارد\nمرخصی استعلاجی وجود ندارد\nمرخصی اداری وجود ندارد\nباید در معرکه حاضر باشی\nتا آخرین قطره از خونت\nیا آن که جا بزنی و از بازی بیرون بروی !", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "وقتی که تو را دوست می‌دارم", "link": "https://echolalia.ir/6933-2/", "poem": "وقتی که تو را دوست می‌دارم \nبارانی سبز می‌بارم \nبارانی آبی \nبارانی سرخ \nبارانی از همه رنگ. \nاز مژگانم گندم می‌روید \nانگور \nانجیر \nریحان و لیمو.\nوقتی تو را دوست می‌دارم \nماه از من طلوع می‌کند \nو تابستانی زاده می‌شود \nگنجشگان مهاجر باز می‌آیند \nو چشمه‌ها سرشار می‌شوند.\nوقتی به قهوه‌خانه می‌روم \nدوستانم \nگمان می‌کنند که بوستانم!\nوقتی که به تو عشق می‌ورزم،\nاز تن‌ام بارانی سبز می‌بارد؛\nبارانی آبی \nبارانی سرخ \nبارانی به همه رنگ.\nدر پلک‌هایم،\nگندم جوانه می‌زند.\nانگور می‌روید؛\nانجیر \nلیمو \nو ریحان.\nوقتی که به تو عشق می‌ورزم،\nنیمه‌ای از هِلال در تن‌ام سر می‌زند.\nتابستان زاده می‌شود.\nگنجشک می‌آید.\n[و] برکه‌ها پُر می‌شوند.\nآن‌گاه\nوقتی در کافه‌تریا به دیدار دوستان‌ام می‌روم؛\nو کنارشان می‌نشینم؛\nمرا مثل یک باغ می‌بیننند.", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "اگر تو نبودی", "link": "https://echolalia.ir/%d8%a7%da%af%d8%b1-%d8%aa%d9%88-%d9%86%d8%a8%d9%88%d8%af%db%8c/", "poem": "اگر تو نبودی\nنمی‌دانم هر روز برای چه کسی می‌نوشتم !\nهر جلوه ی زیبا\nنا خودآگاه مرا یاد تو می‌اندازد\nو لاجرم\nمرا با خود به اوج می‌برد\nسرنگون می‌سازد\nمی‌خنداند و\nمی‌ریاند!\nای کاش\nلااقل\nدستم را می‌گرفتی\nتا حرارت عشقم را درک کنی!\nگرچه\nمیدانم هرگز نمیفهمی چقدر دوستت داشتم\nو مشکل من\nاین روزها\nهمین است", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عشق را تنها تجربه‌ها می‌سازد", "link": "https://echolalia.ir/%d8%b9%d8%b4%d9%82-%d8%b1%d8%a7-%d8%aa%d9%86%d9%87%d8%a7-%d8%aa%d8%ac%d8%b1%d8%a8%d9%87%d9%87%d8%a7-%d9%85%db%8c%d8%b3%d8%a7%d8%b2%d8%af/", "poem": "من ضد هر گونه تعریف برای عشق هستم\nزیرا جمع همه تعریف هاست.\nعشق ، ضد همه ی پندهای قدیمی\nو ضد همه‌ی متن‌ها\nو ضد همه‌ی آیین‌هاست.\nعشق را تنها تجربه‌ها می‌سازد\nو دریا را، بادها و کشتی‌ها\nو هیچکس جز جنگاور نمی‌تواند از جنگ بگوید\nمن عشق می‌ورزم\nاما اگر درباره‌ی آن بپرسید\nبهتر است که هیچ نگویم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "می‌خواهم تو را دوست بدارم", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d8%a8%d8%af%d8%a7%d8%b1%d9%85-2/", "poem": "می‌خواهم تو را دوست بدارم بانوی من\nتا سلامتم را بازیابم\nو سلامت کلماتم را\nو از کمربند آلودگی که بر دلم پیچیده است به‌درآیم\nکه زمین بی‌تو دروغی‌ست بزرگ\nو سیبی‌ست گندیده.\nمی‌خواهم تو را دوست بدارم\nتا به کیش یاسمن برآیم\nو آینه،بنفشه را بجاآرم\n و از تمدن شعر به دفاع برخیزم\nو از کبودی دریا و سبز شدن بیشه‌ها.\nمی‌خواهم تو را دوست بدارم\nتا اطمینان یابم که بیشه‌های نخل در چشمان تو همچنان درسلامت‌اند\nو لانه‌های گنجشکان میان نارهای سینه‌ات همچنان در سلامت‌اند\nو ماهیان شعر که در خونم شناورند همچنان در سلامت‌اند.\nمی‌خواهم تو را دوست بدارم\nتا از خشک بودنم رها شوم\nو از شوری خود  و آهکی بودن انگشت‌هایم\nو جویبارهایم را باز بیابم\n و خوشه‌هایم را و پروانه‌های رنگ‌رنگ‌ام را\nو از توانم  بر آواز خواندن مطمئن شوم\nو از توانم  بر گریه کردن…\nمی‌خواهم تو را دوست دارم بانوی من\nدر روزگاری که عشق معلول شده است\nو زبان معلول و کتاب‌های شعر معلول\nنه درختان یارای ایستادن بر پای خود دارند\nنه گنجشکان توان که از با‌ل‌های خود بهره ببرند\nنه ستاره‌ها می‌توانند بی روادید جابه‌جا شوند.\nمی‌خواهم تو را دوست بدارم\nپیش از آنکه آخرین غزال از غزال‌ها آزادی منقرض شود\nو آخرین نامه از نامه‌های دلبخاتگان\nو بازپسین چکامه‌ی مکتوب بر زبان تازی بردار شود.\nمی‌خواهم تو را دوست بدارم\nپیش از آنکه دستور العملی فاشیستی صادر شود\nکه درِ بوستان‌های عشق بسته شود\nمی‌خواهم با تو یک فنجان قهوه بنوشم\nپیش از آنکه قهوه را و فنجان‌ها را مصادره کنند\nمی‌خواهم با تو دو دقیقه بنشینم پیش از آنکه پلیس مخفی ما را از جا بلند کند\nمی‌خواهم تو را به‌بر بگیرم\nپیش از آنکه دهانم را و بازوانم را بازداشت کنند\nمی‌خواهم در پیشگاه تو گریه کنم پیش از آنکه بر اشک‌های من گمرکی ببندند.\nتو را دوست دارم بانوی من\nدر مقام دفاع از حق تو زن\nدر شیهه کشیدن چنان که خود می‌خواهد\nو از حق زن در انتخاب شهسوار خود چناکه خود می‌خواهد\nو از حق ماهی در شنا کردن چنانکه خود می‌خواهد\nو از حق درخت در تغییر برگ‌های خود چناکه خود می‌خواهد\nو از حق مردم در تغییر حاکمان خود هرگاه که خود می‌خواهند.\nمی‌خواهم محبوب من باشی\nتا شعر پیروز شود بر تپانچه و صدا خفه کن\nو دانش‌آموزان  بر گازهای اشک‌آور\nو گل‌سرخ بر باتوم پلیس\nو کتاب‌خانه‌ها بر کارخانه‌های اسلحه سازی.\nهمه چیز بانوی من به اغما رفته است\nماهواره بر ماه بدر شاعران پیروز شده‌اند\nو رایانه‌ها بر غزلِ غزل‌ها پیشی گرفته‌اند\nو بر شعرهای لورکا و مایاکوفسکی و پابلو نرودا.\nسقف آسمان بانوی من کوتاه شده است\nو ابرهای بلند براسفالت جاده‌ها پرسه می‌زنند\nو جمهوری افلاطون و قانون حمورابی و فرمان‌های پیامبران و کلام شاعران\nفروتر از سطح دریا آمده است\nهم از این رو جادوگران و اخترشناسان و مشایخ صوفیه به من پند داده‌اند که تورا دوست بدارم\nتا آسمان قدری بلند شود", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "دوستت دارم تا آسمان اندکی فراتر رود", "link": "https://echolalia.ir/%d8%af%d9%88%d8%b3%d8%aa%d8%aa-%d8%af%d8%a7%d8%b1%d9%85-%d8%aa%d8%a7-%d8%a2%d8%b3%d9%85%d8%a7%d9%86-%d8%a7%d9%86%d8%af%da%a9%db%8c-%d9%81%d8%b1%d8%a7%d8%aa%d8%b1-%d8%b1%d9%88%d8%af/", "poem": "۱۴\nبانوی من !\nهمه چیز در کما رفته است\nماهواره ها بر ماه شاعران فائق شده اند\nو ماشین حساب ها\nبر غزل غزل ها\nو بر اشعار لورکا و مایا کوفسکی و پابلو نرودا\n۱۵\nمی خواهم دوستت بدارم خاتون من !\nپیش ازآن که قلب من قطعه ای یدکی گردد\nکه در داروخانه ها موجود است\nاز آنها که پزشکان قلب “کلیولند” می سازند\nمثل تولید کفش !\n۱۶\nبانوی من ، سقف آسمان کوتاه\nو ابرهای فرازمند\nدر سطح آسفالت ها پرسه می زنند\nو جمهوری افلاطون و قانون حمورابی\nو فرامین پیامبران\nو کلام شاعران\nاز سطح دریا پایین تر آمده است\nهم از این روست که جادوگران ، ستاره شناسان\nو سالکان صوفی به من توصیه کرده اند\nتا دوست بدارم\nشاید سقف آسمان اندکی بالاتر رود!\nیداله_گودرزی\nبخشی از شعر بلند «دوستت دارم تا آسمان اندکی فراتر رود»", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عشق مرا افزون کن", "link": "https://echolalia.ir/%d8%b9%d8%b4%d9%82-%d9%85%d8%b1%d8%a7-%d8%a7%d9%81%d8%b2%d9%88%d9%86-%da%a9%d9%86/", "poem": "عشق مرا افزون کن\nای زیباترین حمله‌‌های جنونم\nای سفر خنجر در بافت‌هایم\nای ژرف رفتن دشنه\nبانوی من، بر غرق من بیفزای\nکه دریا صدایم می‌کند\nبر‌مرگ من بیفزای ،شاید مرگ چون هلاکم کرد زنده‌ام سازد\nپیکر تو نقشه‌ی جغرافیاییِ من است\nدیگر مرا با نقشه‌ی جهان کاری نیست\nمن کهن‌ترین پایتخت اندوهم\nو زخمم نقشی از ایام فرعونان\nدرد من چون لکه‌ای روغن\nاز بیروت تا چین گسترده است\nدرد من کاروانی‌ست\nکه خلیفگان شام در سده‌‌ی هفتمین\nتا چین گسیل کرده‌اند\nو در دهان اژدها گم گشته است.", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "بیروت، معشوقه تو،‌ بیروت، عشق من", "link": "https://echolalia.ir/%d8%a8%db%8c%d8%b1%d9%88%d8%aa%d8%8c-%d9%85%d8%b9%d8%b4%d9%88%d9%82%d9%87-%d8%aa%d9%88%d8%8c%e2%80%8c-%d8%a8%db%8c%d8%b1%d9%88%d8%aa%d8%8c-%d8%b9%d8%b4%d9%82-%d9%85%d9%86/", "poem": "ما را ببخش\nاگر در بستر مرگ تنهایت گذاشتیم\nاگر چون سربازان شکست خورده ترکت کردیم\nببخش ما را\nاگر رودخانه های پر خون را دیدیم\nشاهد تجاوز به تو بودیم\nاما خاموش ماندیم\nدر میان اندوهی چنین بگو آیا حالت خوب است\nآیا فشنگ تک تیرانداز\nدریا را هم از پا درآورده\nآیا عشق نیز\nهمراه هزاران دیگر پناهنده شده\nو شعر\nپس از تو شعری هم مانده\nجنگ بیهوده\n سلاخی‌مان کرده\nاز درون تهی‌مان کرده\nمردمان ما را به چهار گوشه پراکنده\nمطرود و درمانده\nبی آنکه اخطاری دهد\nچون یهودی سرگردان کرده است ما را\nخواستند از ما تیراندازی بیاموزیم\nما نپذیرفتیم\nاز ما خواستند خدا را به دو نیمه کنیم\nما شرمسار شدیم\nما به خدا باور داریم\nچرا او را از معنی تهی کرده اند\nاز ما خواستند علیه عشق شهادت دهیم\nاما ما چنین کاری نکردیم\nبه ما گفتند دشنام دهیم بیروت را\nکه با عشق و نان ما را پرورانده\nو مهربانی به ما آموخته\nما سر باز زدیم از درشتخویی با پستانی که\nاز آن شیر خورده ایم\nما در برابر تفنگداران ایستادیم\nجانب بیروت را گرفتیم… جانب کوه را دره را\nجانب لبنان را… صلیب را حلال را\nما لبنان را چشمه ها و فواره های آن را\nکشور خوشه های انگور و عشق را\nحمایت کردیم\nو ما با کشوری ایستادیم که شعر به ما آموخت\nو هدیه نوشتن به ما ارزانی کرد\nبیست ماه تبعید را تاب آوردیم\nدر این مدت اشک‌هایمان را سر کشیدیم\nو همه جا را به دنبال عشقی جدید پیمودیم\nاما نیافتیمش\nشراب از همه تاکستانها سر کشیدیم\nاما سرخوش نشدیم\nو به دنبال جایگزین درآمدیم\nجایگزین بیروت کبیر\nبیروت خوب\nبیروت زلال\nنیافتیم آن را\nبازگشتیم و بوسه بر زمین زدیم\nبوسه بر سنگ هایش که شعر از آن جوانه  می‌زند\nو تو را در آغوش گرفتیم\nسبزه زار و پرندگانت را\nآفتاب و خیابانهای ساحلی‌ات را\nو چون دیوانگان بر عرشه کشتی غرق شده گریستیم\nتو تک هستی بیروت چون‌تو در جهان نیست\nاز کتاب عشق با صدای بلند", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عطر عشق", "link": "https://echolalia.ir/%d8%b9%d8%b7%d8%b1-%d8%b9%d8%b4%d9%82/", "poem": "چیزی از تو هرگز به آن‌ها نگفتم\nاما در چشمانم تو را دیدند که تن می‌شویی\nواژه‌ای درباره‌ات نگفتم\nاما در لابلای نوشته‌هایم نام تو پیدا بود\nعشق عطر خود را نمی‌تواند پنهان کند\nآن‌گونه که شکوفه هلو\n \n \nعشق با صدای بلند / انتشارات نگاه", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "نگران نباش", "link": "https://echolalia.ir/%d9%86%da%af%d8%b1%d8%a7%d9%86-%d9%86%d8%a8%d8%a7%d8%b4/", "poem": "نگران نباش شیرین‌ترین زنان\nتا در شعر من… در واژه هایم زندگی می‌کنی\nشاید پیر ماه و سال شوی\nاما در اشعارم همچنان جوان خواهی ماند\nعشق با صدای بلند / انتشارات نگاه\nنگران نباش شیرین ترینم\nتو در شعر من و کلمات من هم هستی\nتو ممکن است با گذشت سال ها مسن شوی\nاما در صفحه هایی که نوشته ام\nهمیشه جوان خواهی ماند", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "تو با کدام زبان سکوت می‌کنی", "link": "https://echolalia.ir/%d8%aa%d9%88-%d8%a8%d8%a7-%da%a9%d8%af%d8%a7%d9%85-%d8%b2%d8%a8%d8%a7%d9%86-%d8%b3%da%a9%d9%88%d8%aa-%d9%85%db%8c-%da%a9%d9%86%db%8c/", "poem": "تو با کدام زبان صدایم می‌زنی\nسکوتِ تو را لمس می‌کنم\nبه من که نگاه می‌کنی\nبه لُکنت می افتم\nزبان عشق سکوت می‌خواهد\nزبان عشق واژه‌ای ندارد\nغربت ندارد\nحضور تو آشناست\nاز ابتدای تاریخ بوده است\nدر همه زمانه‌ها خاطره دارد\nتو با کدام زبان سکوت می‌کنی\nمی‌خواهم زبان تو را بیاموزم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "چشمان تو", "link": "https://echolalia.ir/%da%86%d8%b4%d9%85%d8%a7%d9%86-%d8%aa%d9%88/", "poem": "چشمان تو چون شب بارانی\nکشتی‌های من غرقه در آن\nنوشته هایم در آن از خاطر رفته‌اند\nآیینه‌ها حافظه ندارند", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "کتاب دستان تو", "link": "https://echolalia.ir/%da%a9%d8%aa%d8%a7%d8%a8-%d8%af%d8%b3%d8%aa%d8%a7%d9%86-%d8%aa%d9%88/", "poem": "کتاب دستان تو امپراتور کتابهاست\nبا شعرهایی آراسته به طلا\nومتن هایی با تار وپود زر\nبا رودخانه های شراب\nو رود ترانه و طرب!\nدستانت بستری از پر\nکه هنگام غلبه ی خستگی\nبرآن پلک می بندم.\nدستانت ، ذات شعرند در فرم و معنا\nبی دستانت\nنه شعر بود ،نه نثر\nنه چیزی که به آن ادبیات می گویند !", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "بدون عشق تو زیبا نخواهم بود", "link": "https://echolalia.ir/%d8%a8%d8%af%d9%88%d9%86-%d8%b9%d8%b4%d9%82-%d8%aa%d9%88-%d8%b2%d9%8a%d8%a8%d8%a7-%d9%86%d8%ae%d9%88%d8%a7%d9%87%d9%85-%d8%a8%d9%88%d8%af/", "poem": "بگو دوستت دارم تا زیبائیم افزون شود\nکه بدون عشق تو زیبا نخواهم بود\nبگو دوستت دارم تا سر انگشتانم\nطلا شده، و پیشانیم مهتابی گردد\nبگو و تردید نکن\nکه بعضی از عشق ‌ها قابل تأخیر نیستند\nاگر دوستم بداری تقویم را تغییر خواهم داد\nفصل‌ هایی را حذف نموده\nیا فصل‌ هایی را به آن اضافه خواهم کرد\nو زمان گذشته را به پایان خواهم رساند\nو به جای آن پایتختی برای زنان تاسیس خواهم کرد\nاگر تو معشوقه‌ ام شوی، من پادشاهی خواهم بود\nو ستارگان را با سفینه‌ ها و لشکریان فتح خواهم کرد\nاز من خجالت نکش، که این فرصتی ست برای من\nتا پیام آوری باشم میان تمام عاشقان", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "تو زنی دشواری زنی نانوشتنی", "link": "https://echolalia.ir/%d8%aa%d9%88-%d8%b2%d9%86%d9%8a-%d8%af%d8%b4%d9%88%d8%a7%d8%b1%d9%8a-%d8%b2%d9%86%d9%8a-%d9%86%d8%a7%d9%86%d9%88%d8%b4%d8%aa%d9%86%d9%8a/", "poem": "چیزی که در دوست داشتنت\nبیش تر عذابم می دهد\nاین است که گر چه می خواهم\nاما طاقت بیش تر دوست داشتنت را ندارم\nو آن چه در حواس پنج گانه ام\nبه ستوهم می آورد\nاین است که آن ها پنج تا هستند ، نه بیش تر\nزنی استثنائی چون تو را\nاحساساتی استثنائی باید\nکه بدو تقدیم کرد\nو اشتیاقی استثنائی\nو اشک هایی استثنائی\nزنی چون تو استثنائی را کتاب هایی باید\nکه ویژه او نوشته شده باشند\nو اندوهی ویژه\nو مرگی که تنها مخصوص و به خاطر او باشد\nتو زنی هستی متکثر\nدر حالی که زبان یکی است\nچه می توانم کرد\nتا با زبانم آشتی کنم\nمتاسفانه\nنمی توانم ثانیه ها را درآمیزم\nو آن ها در هیات انگشتریی به انگشتانت تقدیم کنم\nسال در سیطره ماه ها\nو ماه ها در سیطره هفته ها\nو هفته ها در سیطره روزهایشان هستند\nو روزهای من محکوم به گذر شب و روز\nدر چشمان بنفشه ای تو\nآن چه در واژه های زبان آزارم می دهد\nآن است که تو را بسنده نیستند\nتو زنی دشواری\nزنی نانوشتنی\nواژه های من بر فراز ارتفاعات تو\nچونان اسب له له می زنند\nبا تو مشکلی نیست\nهمه مشکل من با الفباست\nبا بیست و هشت حرف\nکه توان پوشش گامی از آن همه مسافت زنانگی تو را ندارند\nشاید تو به همین خرسند باشی\nکه تو را چونان شاهدخت های قصه های کودکان\nیا چون فرشتگان سقف معابد ترسیم کرده ام\nاما این مرا قانع نمی کند\nزیرا می توانستم بهتر از اینت به تصویر بکشم\nشاید تو مثل دیگر زنان\nبه هر شعر عاشقانه ای که برایت گفته باشند\nخرسند باشی\nاما خرسندی تو مرا قانع نمی کند\nصدها واژه به دیدارم می شتابند\nاما آن ها را نمی پذیرم\nصدها شعر\nساعت ها در اتاق انتظارم می نشینند\nاما عذر آن ها را می خواهم\nچون فقط در جست و جوی شعری\nبرای زنی از زنان نیستم\nمن به دنبال “شعر تو” می گردم\nکوشیدم چشمانت را شعری کنم\nاما به چیزی دست نیافتم\nهمه نوشته های پیش از تو هیچ اند\nو همه نوشته های پس از تو هیچ\nمن به دنبال سخنی هستم که بی هیچ سخنی\nتو را بیان کند\nیا شعری که فاصله میان شیهه دستم و آواز کبوتر را بپیماید", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "برای‌ گریختن‌ به‌ سوی‌ تو می‌نوشم‌", "link": "https://echolalia.ir/%d8%a8%d8%b1%d8%a7%db%8c%e2%80%8c-%da%af%d8%b1%db%8c%d8%ae%d8%aa%d9%86%e2%80%8c-%d8%a8%d9%87%e2%80%8c-%d8%b3%d9%88%db%8c%e2%80%8c-%d8%aa%d9%88-%d9%85%db%8c%e2%80%8c%d9%86%d9%88%d8%b4%d9%85%e2%80%8c/", "poem": "خنجر گداخته‌ی‌ ودکا بر زبان من‌\nتو در هر قطره‌ حضور داری‌\nامشب‌ را بی‌خیال‌ نوشیدم‌\nمانند روس‌ها\nکه‌ آتش‌ می‌نوشند\nبی‌که‌ بسوزند\nمن‌ اما باختم‌\nچون‌ با دو آتش‌ طرف‌ بودم‌\nودکا\nو\nتو\nناتاشا گارسون‌ بود\nمن‌ تو را ناتاشا صدا می‌زنم‌\nمی‌خواهم‌ با من‌\nچون‌ کبوتری‌ بر یخ‌های‌ میدان‌ سرخ‌\nپرواز کنی‌\nهر گیلاسی‌ یک‌ آتش فشان‌ است\nصورتت‌ گل سرخی‌ بر فریب ناکی‌ مروارید\nناتاشا ، عشق‌ من‌\nمردان‌ باده‌ می‌نوشند\nتا از عشق‌هایشان‌ بگریزند\nمن‌ اما\nبرای‌ گریختن‌ به‌ سوی‌ تو می‌نوشم‌\nمترجم از", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "این نامه ی آخر است", "link": "https://echolalia.ir/%d8%a7%db%8c%d9%86-%d9%86%d8%a7%d9%85%d9%87-%db%8c-%d8%a2%d8%ae%d8%b1-%d8%a7%d8%b3%d8%aa/", "poem": "این نامه ی آخر است\nپس از آن نامه یی وجود نخواهد داشت\nاین واپسین ابر پر باران خاکستری ست\nکه بر تو می بارد\nپس از آن دیگر بارانی وجود نخواهد داشت\nاین جام آخر شراب است بانو\nو دیگر نه از مستی خبری خواهد بود\nنه از شراب\nآخرین نامه ی جنون است این\nآخرین سیاه مشق کودکی\nدیگر نه ساده گی کودکی را به تماشا خواهی نشست\nنه شکوه جنون را\nدل به تو بستم گل یاس ِ دلپذیر\nچون کودکی که از مدرسه می گریزد\nو گنجشک ها و شعرهایش را\nدر جیب شلوارش پنهان می کند\nمن کودکی بودم\nگریزان و آزاد\nبر بام شعر و جنون\nاما تو زنی بودی\nبا رفتارهای عامیانه\nزنی که چشم به قضا و قدر دارد\nو فنجان قهوه\nو کلام فالگیران\nزنی رو در روی صف خواستگارانش\nافسوس\nاز این به بعد در نامه های عاشقانه\nنوشته های آبی نخواهی خواند\nدر اشک شمع ها\nو شراب نیشکر\nردی از من نخواهی دید\nاز این پس در کیف نامه رسان ها\nبادبادک رنگینی برای تو نخواهد بود\nدیگر در عذاب زایمان کلمات\nو در عذاب شعر حضور نخواهی داشت\nجامه شعر را بدر آوردی\nخودت را بیرون از باغهای کودکی پرتاب کردی\nو بدل به نثر شدی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "وقتی بر زنی عاشقم", "link": "https://echolalia.ir/%d9%88%d9%82%d8%aa%db%8c-%d8%a8%d8%b1-%d8%b2%d9%86%db%8c-%d8%b9%d8%a7%d8%b4%d9%82%d9%85/", "poem": "وقتی عاشقم\nحس می کنم سلطان زمانم\nو مالک زمین و هر چه در آن است\nسوار بر اسبم به سوی خورشید می رانم\nوقتی عاشقم\nنور سیالی می شوم\nپنهان از نظر ها\nو شعر ها در دفتر شعرم\nکشتزارهای خشخاش و گل ابریشم می شوند\nوقتی عاشقم\nآب از انگشتانم فوران می کند\nو سبزه بر زبانم می روید\nوقتی عاشقم\nزمانی می شوم خارج ازهر زمان\nوقتی بر زنی عاشقم\nدرختان پابرهنه\nبه سویم می دوند\nمترجم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "من عاشقی معاصرم", "link": "https://echolalia.ir/%d9%85%d9%86-%d8%b9%d8%a7%d8%b4%d9%82%db%8c-%d9%85%d8%b9%d8%a7%d8%b5%d8%b1%d9%85/", "poem": "از عشق ورزی در پرده\nوبازی کردن نقش عشّاق کلاسیک\nخسته شده ام\nمی خواهم پرده را بالا بزنم\nسناریو را پاره کنم\nو مقابل همه داد بزنم\nمن عاشقی معاصرم\nو به کوری چشم روزگار\nمعشوق من تویی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عشقی بی نظیر برای زنی استثنایی", "link": "https://echolalia.ir/%d8%b9%d8%b4%d9%82%db%8c-%d8%a8%db%8c-%d9%86%d8%b8%db%8c%d8%b1-%d8%a8%d8%b1%d8%a7%db%8c-%d8%b2%d9%86%db%8c-%d8%a7%d8%b3%d8%aa%d8%ab%d9%86%d8%a7%db%8c%db%8c/", "poem": "بیشترین چیزی که در عشق تو آزارم می دهد\nاین است که چرا نمی توانم بیشتر دوستت بدارم\nو بیشترین چیزی که درباره حواس پنجگانه عذابم می‌دهد\nاین است که چرا آنها فقط پنج تا هستند نه بیشتر؟!\nزنی بی نظیر چون تو\nبه حواس بسیار و استثنایی نیاز دارد\nبه عشق های استثنائی\nو اشکهای استثنایی…\nبیشترین چیزی که درباره« زبان» آزارم می‌دهد\nاین است که برای گفتن از تو، ناقص است\nو «نویسندگی »هم نمی تواند تورا بنویسد!\nتو زنی دشوار و آسمان‌فرسا هستی\nو واژه‌های من چون اسب‌های خسته\nله له می‌زنند\nو عبارات من برای تصویر شعاع تو کافی نیست\nمشکل از تو نیست!\nمشکل از حروف الفباست\nکه تنها بیست و هشت حرف دارد\nو ازاین رو برای بیان گستره‌ی زنانگی تو\nناتوان است!\nبیشترین چیزی که درباره گذشته‌ام با تو آزارم می‌دهد\nاین است که با تو به روش بیدپای فیلسوف برخورد کردم\nنه به شیوه‌ی رامبو، زوربا، ون‌گوگ و دیک الجن و دیگر جنونمندان\nبا تو مثل استاد دانشگاهی برخورد کردم\nکه می‌ترسد دانشجوی زیبایش را دوست بدارد\nمبادا جایگاهش مخدوش شود!\nبرای همین عذرخواهی می‌کنم از تو\nبرای همه‌ی شعرهای صوفیانه‌ای که به گوشت خواندم\nروزهایی که تر و تازه پیشم می‌آمدی\nو مثل جوانه گندم و ماهی بودی\nاز تو به نیابت از ابن فارض، مولانای رومی و ابن عربی پوزش می‌خواهم\nاعتراف می کنم تو زنی استثنایی بودی\nو نادانی من نیز\nاستثنایی بود\nیدالله_گودرزی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "می‌خواهم تو را دوست بدارم", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d8%a8%d8%af%d8%a7%d8%b1%d9%85/", "poem": "می‌خواهم تو را دوست بدارم بانوی من\nتا سلامتم را بازیابم\nو سلامت کلماتم را\nو از کمربند آلودگی که بر دلم پیچیده است به‌درآیم\nکه زمین بی‌تو دروغی‌ست بزرگ\nو سیبی‌ست گندیده.\nمی‌خواهم تو را دوست بدارم\nتا به کیش یاسمن برآیم\nو آینه،بنفشه را بجاآرم\n و از تمدن شعر به دفاع برخیزم\nو از کبودی دریا و سبز شدن بیشه‌ها.\nمی‌خواهم تو را دوست بدارم\nتا اطمینان یابم که بیشه‌های نخل در چشمان تو همچنان درسلامت‌اند\nو لانه‌های گنجشکان میان نارهای سینه‌ات همچنان در سلامت‌اند\nو ماهیان شعر که در خونم شناورند همچنان در سلامت‌اند.\nمی‌خواهم تو را دوست بدارم\nتا از خشک بودنم رها شوم\nو از شوری خود  و آهکی بودن انگشت‌هایم\nو جویبارهایم را باز بیابم\n و خوشه‌هایم را و پروانه‌های رنگ‌رنگ‌ام را\nو از توانم  بر آواز خواندن مطمئن شوم\nو از توانم  بر گریه کردن…\nمی‌خواهم تو را دوست دارم بانوی من\nدر روزگاری که عشق معلول شده است\nو زبان معلول و کتاب‌های شعر معلول\nنه درختان یارای ایستادن بر پای خود دارند\nنه گنجشکان توان که از با‌ل‌های خود بهره ببرند\nنه ستاره‌ها می‌توانند بی روادید جابه‌جا شوند.\nمی‌خواهم تو را دوست بدارم\nپیش از آنکه آخرین غزال از غزال‌ها آزادی منقرض شود\nو آخرین نامه از نامه‌های دلبخاتگان\nو بازپسین چکامه‌ی مکتوب بر زبان تازی بردار شود.\nمی‌خواهم تو را دوست بدارم\nپیش از آنکه دستور العملی فاشیستی صادر شود\nکه درِ بوستان‌های عشق بسته شود\nمی‌خواهم با تو یک فنجان قهوه بنوشم\nپیش از آنکه قهوه را و فنجان‌ها را مصادره کنند\nمی‌خواهم با تو دو دقیقه بنشینم پیش از آنکه پلیس مخفی ما را از جا بلند کند\nمی‌خواهم تو را به‌بر بگیرم\nپیش از آنکه دهانم را و بازوانم را بازداشت کنند\nمی‌خواهم در پیشگاه تو گریه کنم پیش از آنکه بر اشک‌های من گمرکی ببندند.\nتو را دوست دارم بانوی من\nدر مقام دفاع از حق تو زن\nدر شیهه کشیدن چنان که خود می‌خواهد\nو از حق زن در انتخاب شهسوار خود چناکه خود می‌خواهد\nو از حق ماهی در شنا کردن چنانکه خود می‌خواهد\nو از حق درخت در تغییر برگ‌های خود چناکه خود می‌خواهد\nو از حق مردم در تغییر حاکمان خود هرگاه که خود می‌خواهند.\nمی‌خواهم محبوب من باشی\nتا شعر پیروز شود بر تپانچه و صدا خفه کن\nو دانش‌آموزان  بر گازهای اشک‌آور\nو گل‌سرخ بر باتوم پلیس\nو کتاب‌خانه‌ها بر کارخانه‌های اسلحه سازی.\nهمه چیز بانوی من به اغما رفته است\nماهواره بر ماه بدر شاعران پیروز شده‌اند\nو رایانه‌ها بر غزلِ غزل‌ها پیشی گرفته‌اند\nو بر شعرهای لورکا و مایاکوفسکی و پابلو نرودا.\nسقف آسمان بانوی من کوتاه شده است\nو ابرهای بلند براسفالت جاده‌ها پرسه می‌زنند\nو جمهوری افلاطون و قانون حمورابی و فرمان‌های پیامبران و کلام شاعران\nفروتر از سطح دریا آمده است\nهم از این رو جادوگران و اخترشناسان و مشایخ صوفیه به من پند داده‌اند که تورا دوست بدارم\nتا آسمان قدری بلند شود", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "دوباره باران گرفت", "link": "https://echolalia.ir/%d8%af%d9%88%d8%a8%d8%a7%d8%b1%d9%87-%d8%a8%d8%a7%d8%b1%d8%a7%d9%86-%da%af%d8%b1%d9%81%d8%aa/", "poem": "دوباره باران گرفت\nباران معشوقه‌ی من است\nبه پیش بازش در مهتابی می‌ایستم\nمی‌گذارم صورتم را و\nلباسهایم را بشوید\nاسفنج وار\nباران یعنی برگشتن هوای مه آلود شیروانی‌های شاد!\nباران یعنی قرارهای خیس\nباران یعنی تو برمی‌گردی\nشعر بر می‌گردد\nپاییز به معنی رسیدن دست‌های تابستانی توست.\nپاییز یعنی مو و لبان تو\nدست‌کش‌ها و بارانی تو\nو عطر هندی‌ات که صد پاره‌ام می‌کند.\nباران‌، ترانه‌ای بکر و وحشی‌ست\nرپ رپه‌ی طبل‌های آفریقایی‌ست\nزلزله وار می‌لرزاندم!\nرگباری از نیزه‌ی سرخ پوستان است\nعشق در موسیقی باران دگرگون می‌شود\nبدل می‌شود به یک سنجاب\nبه نریانی عرب یا پلیکان غوطه ور در مهتاب!\nچندان که آسمان سقفی از پنبه‌های خاکستری ابر می‌شود\nو باران زمزمه می‌کند\nمن چون گوزنی به دشت می‌زنم\nدنبال عطر علف\nو عطر تو که با تابستان از این جا کوچیده!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "با کدام زبان صدایم می زنی", "link": "https://echolalia.ir/%d8%a8%d8%a7-%da%a9%d8%af%d8%a7%d9%85-%d8%b2%d8%a8%d8%a7%d9%86-%d8%b5%d8%af%d8%a7%db%8c%d9%85-%d9%85%db%8c-%d8%b2%d9%86%db%8c/", "poem": "تو با کدام زبان صدایم می زنی\nسکوت تو را لمس می کنم\nبه من که نگاه می کنی\nبه لکنت می افتم\nزبان عشق سکوت می خواهد\nزبان عشق واژه ای ندارد\nغربت ندارد\nحضور تو آشناست\nاز ابتدای تاریخ بوده است\nدر همه زمانه ها خاطره دارد\nتو با کدام زبان سکوت می کنی\nمی خواهم زبان تو را بیاموزم\nبابک شاکر", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "و اشعاری که خواهند آمد", "link": "https://echolalia.ir/%d9%88-%d8%a7%d8%b4%d8%b9%d8%a7%d8%b1%db%8c-%da%a9%d9%87-%d8%ae%d9%88%d8%a7%d9%87%d9%86%d8%af-%d8%a2%d9%85%d8%af/", "poem": "ای قامتت بلندتر از قامت بادبان ها\nو فضای چشمانت\nگسترده تر از فضای آزادی\nتو زیباتری از همه ی کتاب ها که نوشته ام\nاز همه ی کتاب ها که به نوشتن شان می اندیشم\nو از اشعاری که آمده اند\nو اشعاری که خواهند آمد", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "محبوبم اگر روزی درباره ی من از تو سوال کردند", "link": "https://echolalia.ir/my-beloved-if-they-asked-you-about-me-one-day/", "poem": "محبوبم اگر روزی درباره ی من از تو سوال کردند\nخیلی فکر نکن\nو با غرور تمام به آنها بگو\nدوستم دارد، خیلی دوستم دارد\nعزیزکم اگر روزی تو را سرزنش کردند\nکه چطور موهای مثل حریرت را کوتاه کردی\nبه آنها بگو: مویم را کوتاه کردم\nچون کسی که دوستش دارم آن را کوتاه دوست دارد\nبه آنها بگو: برای همین بس\nکه او خیلی دوستم دارد\nترجمه: اسما خواجه زاده", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عشق‌ کتابی‌ ندارد", "link": "https://echolalia.ir/love-does-not-have-a-book/", "poem": "معلم‌ نیستم‌\nتا عشق‌ را به‌ تو بیاموزم‌\nماهیان‌ برای‌ شنا کردن‌\nنیازی‌ به‌ آموزش‌ ندارند\nپرندگان‌ نیز\nبرای‌ پرواز\n به‌ تنهایی‌ شنا کن‌\nبه‌ تنهایی‌ بال‌ بگشا\nعشق‌، کتابی‌ ندارد\nعاشقان‌ بزرگ‌ جهان‌\nخواندن‌ نمی‌دانستند", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "که‌ عشق‌ من‌ تویی‌", "link": "https://echolalia.ir/%da%a9%d9%87%e2%80%8c-%d8%b9%d8%b4%d9%82%e2%80%8c-%d9%85%d9%86%e2%80%8c-%d8%aa%d9%88%db%8c%db%8c%e2%80%8c/", "poem": "مردم‌ از عطر لباسم‌ می‌فهمند\nکه‌ عشق‌ من‌ تویی‌\nاز عطر تنم‌ درمیابند که‌ با تو بوده‌ام‌\nاز بازوی‌ خواب‌ رفته‌ام‌ پی‌ می‌برند\nکه‌ زیر سر تو بوده‌ است‌\nنمی‌توانم‌ پنهان‌ کنم‌\nاز نوشته‌های‌ منوّرم‌ می‌فهمند\nکه‌ برای‌ تو نوشته‌ام‌\nدر شعف‌ گام‌هایم‌ شوق‌ دیدار تو را درمیابند\nدر سبزینه‌ی‌ لبانم‌ نشان‌ بوسه‌های‌ تو را پیدا می‌کنند\nچگونه‌ می‌خواهی‌ داستان‌ عاشقانه‌مان‌ را\nاز حافظه‌ی‌ گنجشکان‌ پاک‌ کنی‌\nو نگذاری‌ خاطراتشان‌ را منتشر کنند\nیغما گلرویی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "چه می شد", "link": "https://echolalia.ir/%da%86%d9%87-%d9%85%db%8c-%d8%b4%d8%af/", "poem": "چه می شد اگر خدا، آن که خورشید را\nچون سیب درخشانی در میانه‌ی آسمان جا داد\nآن که رودخانه ها را به رقص در آورد، و کوه ها را بر افراشت\nچه می شد اگر او، حتی به شوخی\nمرا و تو را عوض می کرد\nمرا کمتر شیفته\nتو را زیبا کمتر", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "چهار فصل می‌چرخانمت", "link": "https://echolalia.ir/%da%86%d9%87%d8%a7%d8%b1-%d9%81%d8%b5%d9%84-%d9%85%db%8c%e2%80%8c%da%86%d8%b1%d8%ae%d8%a7%d9%86%d9%85%d8%aa/", "poem": "دوست داشتن ات را از سالی به سال دیگری جابه‌جا می کنم\nانگار دانش‌آموز مشق اش را در دفتری تازه پاکنویس می کند\nرسید صدای تو، عطرتو، نامه‌های تو\nو شماره‌ی تلفن تو و صندوق پستی تو\nمی آویزمشان به کمد سال جدید\nتابعیت دائمی در قلبم را به تو می دهم\nتو را دوست دارم\nهرگز رهایت نمی‌کنم بر برگه ی تقویم آخرین روز سال\nدر آغوشم می گیرمت\nو در چهار فصل می‌چرخانمت", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "برهنه شو", "link": "https://echolalia.ir/%d8%a8%d8%b1%d9%87%d9%86%d9%87-%d8%b4%d9%88-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "برهنه شو\nقرن هاست\nجهان معجزه ای به خود ندیده\nبرهنه شو\nمن لالم\nو تن تو\nتمام زبان ها را می فهمد", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "عهد کردم", "link": "https://echolalia.ir/%d8%b9%d9%87%d8%af-%da%a9%d8%b1%d8%af%d9%85/", "poem": "عهد کردم\nکه هیچ شبی به تو زنگ نزنم\nو به تو فکر نکنم ، وقتی بیمار می‌شوی\nو دلواپست نباشم\nو گلی نفرستم\nو دستانت را نبوسم\nو شبی زنگ زدم، بر خلاف میلم\nو گل فرستادم، بر خلاف میلم\nو وسط دیدگانت را بوسیدم ، تا سیر شدم\nعهد کردم که نه\nو وقتی به حماقتم پی بردم خندیدم\nعهد کردم، که کار را یکسره کنم\nو هنگامی که دیدم اشک از چشمانت فرو می‌ریزد\nگرفتار شدم\nو هنگامی که چمدان‌ها را بر زمین دیدم\nدانستم که تو به این راحتی کشته نخواهی شد\nتو سرزمینی، تو قبیله‌ای\nتو شعری پیش از سرودن\nتو دفتری تو دستوری تو کودکی هستی\nتو غزل غزل‌های سلیمانی\nتو مزامیری\nتو روشنگری\nتو رسولی\nعهد کردم\nکه چشمانت را از دفتر خاطراتم بیندازم\nو نمی‌دانستم که زندگی‌ام را خواهم انداخت\nو نمی‌دانستم که تو\nبا اختلافی کوچک من هستی\nو من توام\nعهد کردم که دوستت نداشته باشم\nچه حماقتی\nچه کردم با خودم ؟\nدروغ می‌گفتم از فرط راستگویی\nو خدا را شکر که دروغ می‌گفتم\nعهد کردم\nکه بعد از پنج دقیقه دیگر اینجا نباشم\nولی کجا بروم ؟\nخیابان‌ها خیس باران‌اند\nبه کجا بروم ؟\nدر قهوه‌خانه‌های شهر تشویش ساکن شده است\nتنها به کجا دریانوردی کنم ؟\nکه تو دریایی\nتو بادبانی\nتو سفری\nمی‌شود ده دقیقه دیگر هم بمانم ؟\nتا باران بند بیاید ؟\nابرها که بروند ، حتما خواهم رفت\nبادها که آرام شوند\nوگرنه\nمهمانت می‌شوم\nتا صبح برسد\nعهد کردم\nکه تا یک سال ، عشق را با تو در میان نگذارم\nو تا یک سال ، چهره‌ام را پنهان نکنم\nدر جنگل گیسوانت\nو تا یک سال از ساحل چشمانت صدف نگیرم\nچگونه چنین حرف احمقانه‌ای زدم ؟\nدر حالی که چشمان تو خانه من است و خانه امن است\nچگونه به خود اجازه دادم احساس مرمری سنگ را جریحه‌دار کنم ؟\nدر حالی که بین من و تو نان است و نمک\nجاری شراب و آواز کبوتر\nو تو آغاز هر چیزی\nو حسن ختام\nعهد کردم\nکه برنگردم و برگشتم\nکه از دلتنگی نَمیرم\nو مُردم\nعهد‌هایی کردم بزرگ‌تر از خودم\nچه کردم با خودم؟\nدروغ می‌گفتم از فرط راستگویی\nو خدا را شکر که دروغ می‌گفتم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "آدم حسودی هستم", "link": "https://echolalia.ir/%d8%a2%d8%af%d9%85-%d8%ad%d8%b3%d9%88%d8%af%db%8c-%d9%87%d8%b3%d8%aa%d9%85/", "poem": "همه ی آنهایی که مرا می شناسند\nمیدانند چه آدم حسودی هستم\nو همه ی آنهایی که تو را می شناسند\nلعنت به همه آنهایی که تو را می شناسند", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "هنگام‌ شنیدن‌ نامت‌", "link": "https://echolalia.ir/%d9%87%d9%86%da%af%d8%a7%d9%85%e2%80%8c-%d8%b4%d9%86%db%8c%d8%af%d9%86%e2%80%8c-%d9%86%d8%a7%d9%85%d8%aa%e2%80%8c/", "poem": "قول‌ داده‌ام‌،\nهنگام‌ شنیدن‌ نامت‌ بی‌خیال‌ باشم‌\nاز این‌ قول‌ درگُذر\nچرا که‌ با شنیدن‌ نامت‌\nصبر ایوب‌ را کم‌ دارم‌\nبرای‌ فریاد نزدن‌", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "این نامه ی آخر است", "link": "https://echolalia.ir/%d8%a7%d9%8a%d9%86-%d9%86%d8%a7%d9%85%d9%87-%db%8c-%d8%a2%d8%ae%d8%b1-%d8%a7%d8%b3%d8%aa/", "poem": "این نامه ی آخر است\nپس از آن نامه یی وجود نخواهد داشت\nاین واپسین ابر پر باران خاکستری ست\nکه بر تو می بارد\nپس از آن دیگر بارانی وجود نخواهد داشت\nاین جام آخر شراب است بانو\nو دیگر نه از مستی خبری خواهد بود\nنه از شراب\nآخرین نامه ی جنون است این\nآخرین سیاه مشق کودکی\nدیگر نه ساده گی کودکی را به تماشا خواهی نشست\nنه شکوه جنون را\nدل به تو بستم گل یاس ِ دلپذیر\nچون کودکی که از مدرسه می گریزد\nو گنجشک ها و شعرهایش را\nدر جیب شلوارش پنهان می کند\nمن کودکی بودم\nگریزان و آزاد\nبر بام شعر و جنون\nاما تو زنی بودی\nبا رفتارهای عامیانه\nزنی که چشم به قضا و قدر دارد\nو فنجان قهوه\nو کلام فالگیران\nزنی رو در روی صف خواستگارانش\nافسوس\nاز این به بعد در نامه های عاشقانه\nنوشته های آبی نخواهی خواند\nدر اشک شمع ها\nو شراب نیشکر\nردی از  من نخواهی دید\nاز این پس در کیف نامه رسان ها\nبادبادک رنگینی برای تو نخواهد بود\nدیگر در عذاب زایمان کلمات\nو در عذاب شعر حضور نخواهی داشت\nجامه شعر را بدر آوردی\nخودت را بیرون از باغهای کودکی پرتاب کردی\nو بدل به نثر شدی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "ساده‌دلانه گمان می‌کردم", "link": "https://echolalia.ir/%d8%b3%d8%a7%d8%af%d9%87%e2%80%8c%d8%af%d9%84%d8%a7%d9%86%d9%87-%da%af%d9%85%d8%a7%d9%86-%d9%85%db%8c%e2%80%8c%da%a9%d8%b1%d8%af%d9%85/", "poem": "ساده‌دلانه گمان می‌کردم\nتو را در پشت سر رها خواهم کرد\nدر چمدانی که باز کردم، تو بودی\nهر پیراهنی که پوشیدم\nعطرِ تو را با خود داشت\nو تمام روزنامه‌های جهان\nعکس تو را چاپ کرده بودند", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "بگو دوستم‌ داری‌", "link": "https://echolalia.ir/%d8%a8%da%af%d9%88-%d8%af%d9%88%d8%b3%d8%aa%d9%85%e2%80%8c-%d8%af%d8%a7%d8%b1%db%8c%e2%80%8c/", "poem": "بگو دوستم‌ داری‌ تا شعرهایم‌ بجوشند\nو واژگانم‌ الهی‌ شوند\nعاشقم‌ باش‌ تا با اسب‌ به‌ فتح‌ِ خورشید بروم‌\nدل دل نکن‌\nاین‌ تنها فرصت من‌ است‌ تا بیاموزم‌\nو بیافرینم", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "تو که‌ هستی‌", "link": "https://echolalia.ir/%d8%aa%d9%88-%da%a9%d9%87%e2%80%8c-%d9%87%d8%b3%d8%aa%db%8c%e2%80%8c/", "poem": "تو که‌ هستی‌؟ ای‌ زن‌\nاز کدام‌ کلاه‌ شعبده‌ بیرون‌ پریده‌یی‌؟\nهر که‌ گفت‌ نامه‌یی‌ از نامه‌های‌ عاشقانه‌ی‌ تو را دزدیده‌\nدروغ‌ می‌گوید\nهر که‌ گفت‌ دست‌بندی‌ مطّلا را از صندوقت‌ به‌ یغما برده‌\nدروغ‌ می‌گوید\nهر که‌ گفت‌ عطر تو را می‌شناسد،\nیا نشانی‌اَت‌ را می‌داند، دروغ‌ می‌گوید\nهرکه‌ گفت‌ شبی‌ را با تو در هتلی‌\nیا تماشاخانه‌یی‌ سر کرده‌، دروغ‌ می‌گوید\nدروغ‌ دروغ‌ دروغ‌\nتو موزه‌یی‌ هستی‌ که‌ در تمام‌ِ روزهای‌ هفته‌ تعطیل‌ است‌\nتعطیل‌ برای‌ تمام‌ مردان‌ جهان‌،\nدر همه‌ی‌ روزهای‌ سال‌\nترجمه: یغما گلرویی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "تو شیرین ترین واژه ها", "link": "https://echolalia.ir/%d8%aa%d9%88-%d8%b4%db%8c%d8%b1%db%8c%d9%86-%d8%aa%d8%b1%db%8c%d9%86-%d9%88%d8%a7%da%98%d9%87-%d9%87%d8%a7-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "بانوی من!\nدر دفتر شعرهایم\nکه برگ برگش در شعله می سوزد\nهزاران واژه به رقص درآمده اند\nیکی در جامه ای زرد\nیکی در جامه ای سرخ\nمن در دنیا تنها و بی کس نیستم\nخانواده من …\nدسته ای از کلماتند\nمن شاعر عشقی در به درم\nشاعری که همه مهتابی ها\nو همه زیبارویان می شناسندش\nمن تعابیری در باره عشق دارم\nکه به خاطر هیچ مرکّبی خطور نکرده است\nخورشید که پنجره هایش را گشود\nلنگر کشیدم\nو دریاها و دریاها را پس پشت نهادم\nو در اعماق موجها\nو در دل صدفها\nبه جستجوی واژه ای برآمدم\nبه سبزی ماه\nتا به چشمان محبوبم پیشکش کنم\nبانوی من!\nدر این دفتر\nهزاران واژه می یابی\nبرخی سپید…\nبرخی سرخ\nکبود\nو زرد\nبا این همه، تو ای ماه سبزگون\nشیرین ترین\nو عظیم ترین واژه منی!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "کاش در عصر دیگری‌ دوستت‌ می‌داشتم‌", "link": "https://echolalia.ir/%d8%af%d9%84%d9%85%e2%80%8c-%d9%85%db%8c%e2%80%8c%d8%ae%d9%88%d8%a7%d8%b3%d8%aa%e2%80%8c-%d8%af%d8%b1-%d8%b9%d8%b5%d8%b1%d9%90-%d8%af%db%8c%da%af%d8%b1%db%8c%e2%80%8c-%d8%af%d9%88%d8%b3%d8%aa%d8%aa/", "poem": "نه‌ معماری‌ بلند آوازه ‌ام‌\nنه‌ پیکر تراشی‌ از عصر رنسانس‌\nنه‌ آشنای‌ دیرینه‌ مرمر\nاما باید بدانی که‌ اندام تو را چه گونه‌ آفریده ‌ام‌\nو آن‌ را به‌ گل‌ ستاره‌ و شعر آراسته ‌ام‌\nبا ظرافت‌ خط‌ کوفی‌\nنمی ‌توانم‌ توان خویش‌ را در سرودنت‌ به‌ رخ بکشم\nدر چاپ‌ های‌ تازه‌ و\nدر علامت گذاری‌ حروف‌\nعادت‌ ندارم‌ از کتاب ‌های‌ تازه‌ ام‌ سخن‌ بگویم‌\nیا از زنی‌ که‌ افتخار عشقش‌\nو افتخار سرودنش‌ را داشته‌ ام‌\nکاری‌ این چنین‌\nنه‌ شایسته‌ تاریخ شعرهای‌ من‌ است‌\nنه‌ شایسته‌ دل دارم‌\nنمی‌ خواهم‌ شماره‌ کنم‌\nگل میخ ‌هایی‌ را که‌ بر نقره‌ سرشانه ‌هایت‌ کاشته‌ ام‌\nفانوس‌ هایی‌ را که‌ در خیابان‌ چشمانت‌ آویخته‌ ام‌\nماهی ‌هایی‌ را که‌ در خلیج‌ تو پرورده ‌ام‌\nستارگانی‌ را که‌ در چین پیراهنت‌ یافته ‌ام‌\nیا کبوتری‌ را\nکه‌ میان پستان ‌هایت‌ پنهان‌ کرده‌ ام‌\nکاری‌ این چنین‌ نه‌ شایسته غرور من است‌\nنه‌ قداست تو\nبانوی‌ من‌\nرسوایی‌ِ قشنگ‌\nبا تو خوش‌بو می‌شوم‌\nتو آن‌ شعر باشکوهی‌ که‌ آرزو می‌کنم‌\nامضای‌ من‌ پای‌ تو باشد\nتو معجزه‌ی‌ زرّین‌ُ لاجوردی‌ کلامی\nمگر می‌توانم‌ در میدان‌ شعر فریاد نزنم‌ :\nدوستت‌ می‌دارم‌\nدوستت‌ می‌دارم‌\nدوستت‌ می‌دارم‌…\nمگر می‌توانم‌ خورشید را در صندوقچه‌ای‌ پنهان‌ کنم‌ ؟\nمگر می‌توانم‌ با تو در پارکی‌ قدم‌ بزنم‌\nبی‌ آن‌ که‌ ماهواره‌ها بفهمند\nتو دلدار منی‌ ؟\nنمی‌توانم‌ شاپرکی‌ که‌ در خونم‌ شناور است‌ را\nسانسور کنم‌\nنمی‌توانَم‌ یاسمن‌ها را\nاز آویختن‌ به‌ شانه‌هایم‌ باز دارم‌\nنمی‌توانم‌ غزل‌ را در پیراهنم‌ پنهان‌ کنم‌\nچرا که‌ منفجر خواهم‌ شد\nبانو جان‌\nشعر آبروی‌ مرا برده‌ است‌ و واژگان‌ رسوایمان‌ ساخته‌اند\nمن‌ آن‌ مردم‌ که‌ جز قبای‌ عشق‌ نمی‌پوشد\nو تو آن‌ زن‌\nکه‌ جز قبای‌ لطافت‌\nپس‌ کجا برویم‌ ؟ عشق من‌\nمدال‌ دلداد‌گی‌ را چگونه‌ به‌ سینه‌ بیاویزیم‌\nو چگونه‌ روز والنتین‌ را جشن‌ بگیریم‌\nبه‌ عصری‌ که‌ با عشق بیگانه‌ است‌ ؟", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "چشمانت آخرین فرصت‌های از دست رفته‌اند", "link": "https://echolalia.ir/%da%86%d8%b4%d9%85%d8%a7%d9%86%d8%aa-%d8%a2%d8%ae%d8%b1%db%8c%d9%86-%d9%81%d8%b1%d8%b5%d8%aa%e2%80%8c%d9%87%d8%a7%db%8c-%d8%a7%d8%b2-%d8%af%d8%b3%d8%aa-%d8%b1%d9%81%d8%aa%d9%87%e2%80%8c%d8%a7%d9%86/", "poem": "چشمانت آخرین قایق‌هایی است که عزم سفر دارند\nآیا جایی هست؟\nکه من از پرسه زدن در ایستگا‌ه‌های جنون خسته‌ام\nو به جایی نرسیدم\nچشمانت آخرین فرصت‌های از دست رفته‌اند\nبا چه کسی خواهند گریخت\n و من\nبه گریز می‌اندیشم\nچشمانت آخرین چیزی است که از گنجشکان جنوب مانده\nچشمانت آخرین چیزی است که از ستارگان آسمان به جا مانده\nآخرین چیزی است که از گیاهان دریا مانده ‌است\nآخرین چیزی است که از کشتزار‌های تنباکو\nآخرین چیزی است که از اشک‌های بابونه باقی است\nچشمانت آخرین بادهای موسمی  وزیده است\nو آخرین کارناوال ‌آتش‌بازی است\nچشمانت کارناوال آتش بازیست!\nیک روز در هر سال\nبرای تماشایش می روم\nو باقی روزهایم را\nوقف خاموش کردن آتشی می کنم\nکه زیر پوستم شعله می کشد!\nچشمانت آخرین چیزی است که از میراث عشق به جا مانده ‌است\nآخرین چیزی است که از نامه‌های عاشقانه باقی است\nو دستانت… آخرین ِ دفتر‌های حریری است\nبر روی‌شان\nشیرین‌ترین سخنی که نزد من است ثبت شده‌\nمرا عشق پرورده ‌است، مانند لوح توتیا\nو محو نشدم\nدر حالی ‌که شعر باخنجرش طعنه می‌زند مرا،\nرها کنم تا که توبه کنم\nدوستت دارم\nای کسی که دریاهای جنوب را در چشمانش اندوخته\nبا من باش\nتا دریا به رنگ آبی‌اش بماند\nو هلو تا همیشه بوی خوشش را نگه ‌دارد\nشمایل فاطمه همیشگی شود\nو مانند کبوتر، زیر نور غروب پرواز کند\nبا من باش… چه بسا حسین بیاید\nدر لباس کبوتر‌ها، و همانند مه و  رایحه‌ی خوش\nو از پشت سر او مناره‌ها می آیند، و سوگند به پروردگارم\nو همه‌ی بیابان‌های جنوب\nچشمانت آخرین ساحل از بنفشه‌هاست\nو بادها مرا دریدند\nو گمان کردم که شعر نجاتم می‌دهد\nاما قصیده‌ها غرقم کردند\nگمان کردم که ممکن است عشق جمع‌ام کند\nولی زن‌ها قسمتم کردند!\nآری محبوب من:\nشگفت است که زنی در این شب ملاقات شود\nو راضی شود که با من همراه شود…\nو مرا با باران‌های مهربانی بشوید\nعجیب است که در این زمان شعرا بنویسند\nعجیب است این‌که قصیده هنوز هست\nو از میان آتش‌ها و دودها می‌گذرد\nو از میان پرده‌ها و محفظه‌ها و شکاف‌ها بالا می‌رود\nمانند اسب تازی\nعجیب است این که نوشتن هنوز هست\nبا این که سگ‌ها بو می‌کشند\nو با این که ظاهر گفتگوهای جدید\nمی‌تواند شروع هر چیز خوبی باش", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "این‌ فصل‌های بی‌تو", "link": "https://echolalia.ir/seasons-without-you/", "poem": "باران‌ که‌ می‌زند به‌ پنجره‌، \nجای‌ خالی‌ات‌ بزرگ‌تر می‌شود ! \nوقتی‌ مه‌ بر شیشه‌ها می‌نشیند \nبوران‌ شبیخون‌ می‌زند، \nهنگامی‌ که‌ گنجشک‌ها \nبرای‌ بیرون‌ کشیدن‌ ماشینم‌ از دل‌ برف‌ سر می‌رسند، \nحرارت‌ دستان‌ کوچک‌ تو را \nبه‌ یاد می‌آورم‌ \nو سیگارهایی‌ را که‌ با هم‌ کشیده‌ایم‌، \nنصف‌ تو، \nنصف‌ من‌… \nمثل‌ِ سربازهای‌ هم سنگر !\nوقتی‌ باد پرده‌های‌ اتاق‌\nجان‌ مرا به‌ بازی‌ می‌گیرد،\nخاطرات‌ عشق‌ زمستانی‌مان‌ را به‌ خاطر می‌آورم‌\nدست‌ به‌ دامن‌ باران‌ می‌شوم‌،\nتا بر دیاری‌ دیگر ببارد\nو برف‌\nکه‌ بر شهری‌ دور…\nآرزو می‌کنم‌ خدا\nزمستان‌ را از تقویم‌ خود پاک‌ کند\nنمی‌دانم‌ چگونه‌،\nاین‌ فصل‌ها را بی‌تو تاب‌ بی‌آورم‌", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "باران معشوقه‌ی من است", "link": "https://echolalia.ir/%d8%a8%d8%a7%d8%b1%d8%a7%d9%86-%d9%85%d8%b9%d8%b4%d9%88%d9%82%d9%87%e2%80%8c%db%8c-%d9%85%d9%86-%d8%a7%d8%b3%d8%aa-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "دوباره باران گرفت\nباران معشوقه‌ی من است\nبه پیش بازش در مهتابی می‌ایستم\nمی‌گذارم صورتم را و\nلباسهایم را بشوید\nاسفنج وار\nباران یعنی برگشتن هوای مه آلود شیروانی های شاد!\nباران یعنی قرارهای خیس\nباران یعنی تو برمی‌گردی\nشعر بر می‌گردد\nپاییز به معنی رسیدن دست های تابستانی توست\nپاییز یعنی مو و لبان تو\nدست‌کش ها و بارانی تو\nو عطر هندی‌ات که صد پاره‌ام می‌کند\nباران‌، ترانه‌ای بکر و وحشی ست\nرپ رپه‌ی طبل‌های آفریقایی ست\nزلزله وار می‌لرزاندم!\nرگباری از نیزه‌ی سرخ پوستان است\nعشق در موسیقی باران دگرگون می‌شود\nبدل می‌شود به یک سنجاب\nبه نریانی عرب یا پلیکان غوطه ور در مهتاب!\nچندان که آسمان سقفی از پنبه های خاکستری ابر می‌شود\nو باران زمزمه می‌کند\nمن چون گوزنی به دشت می‌زنم\nدنبال عطر علف\nو عطر تو که با تابستان از این جا کوچیده!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "آرزو می کردم تو را", "link": "https://echolalia.ir/%d8%a2%d8%b1%d8%b2%d9%88-%d9%85%db%8c-%da%a9%d8%b1%d8%af%d9%85-%d8%aa%d9%88-%d8%b1%d8%a7-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "آرزو می کردم\nتو را\nدر روزگاری دیگر می دیدم\nدر روزگاری که گنجشکان حاکم بودند\nپریان دریایی\nشاعران\nکودکان\nو یا دیوانگان\nآرزو می کردم\nکه تو از آن من بودی\nدر روزگاری که بر گل ستم نبود\nبر شعر\nبر نی\nو بر لطافت زنان\nاما افسوس\nدیر رسیده ایم\nما گل عشق را می کاویم\nدر روزگاری\nکه عشق را نمی شناسد!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "چه می شد", "link": "https://echolalia.ir/%da%86%d9%87-%d9%85%db%8c-%d8%b4%d8%af-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "چه می شد اگر خدا، آن که خورشید را\nچون سیب درخشانی در میانه‌ی آسمان جا داد،\nآن که رودخانه ها را به رقص در آورد، و کوه ها را بر افراشت،\nچه می شد اگر او، حتی به شوخی\nمرا و تو را عوض می کرد\nمرا کمتر شیفته\nتو را زیبا کمتر", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "دلم‌ می‌خواست‌ در عصر دیگری دوستت‌ می داشتم‌", "link": "https://echolalia.ir/%d8%af%d9%84%d9%85%e2%80%8c-%d9%85%db%8c%e2%80%8c%d8%ae%d9%88%d8%a7%d8%b3%d8%aa%e2%80%8c-%d8%af%d8%b1-%d8%b9%d8%b5%d8%b1-%d8%af%db%8c%da%af%d8%b1%db%8c-%d8%af%d9%88%d8%b3%d8%aa%d8%aa%e2%80%8c-%d9%85/", "poem": "دلم‌ می‌خواست‌ در عصر دیگری دوستت‌ می داشتم‌\nدر عصری مهربان‌تر و شاعرانه‌تر\nعصری که‌ عطرِ کتاب‌ ،\nعطرِ یاس‌ و عطرِ آزادی را بیشتر حس‌ می کرد\nدلم‌ می خواست‌ تو را\nدر عصر شمع‌ دوست‌ می داشتم‌\nدر عصر هیزم‌ و بادبزن‌های اسپانیایی\nو نامه‌های نوشته‌ شده‌ با پـر\nو پیراهن‌های تافته‌ی رنگارنگ‌\nنه‌ در عصر دیسکو ،\nماشین‌های فراری و شلوارهای جین‌\nدلم‌ می خواست‌ تو را در عصرِ دیگری می دیدم‌\nعصری که‌ در آن‌\nگنجشکان‌ ، پلیکان‌ها و پریان‌ دریایی حاکم‌ بودند\nعصری که‌ از آن‌ِ نقاشان‌ بود ،\nاز آن‌ِ موسیقی دان‌ها ،\nعاشقان‌ ،\nشاعران‌ ،\nکودکان‌\nو دیوانگان‌ !\nدلم‌ می خواست‌ تو با من‌ بودی\nدر عصری که‌ بر گل‌ُ شعرُ بوریا وُ زن‌ ستم‌ نبود !\nولی‌ افسوس‌\nما دیر رسیدیم‌\nما گل عشق‌ را جستجو می کنیم‌ ،\nدر عصری که‌ با عشق بیگانه‌ است‌ !", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "در بندر آبی چشمانت", "link": "https://echolalia.ir/%d8%af%d8%b1-%d8%a8%d9%86%d8%af%d8%b1-%d8%a2%d8%a8%db%8c-%da%86%d8%b4%d9%85%d8%a7%d9%86%d8%aa-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "در بندر آبی چشمانت \nباران رنگ‌های آهنگین می‌وزد \nخورشید و بادبان‌های خیره‌کننده \nسفر خود را در بی‌نهایت تصویر می‌کنند \nدر بندر آبی چشمانت \nپنجره‌ایست \nگشوده به دریا \nپرندگانی در دور دست \nبه جستوی سرزمین‌های به دنیا نیامده \nدر بندر آبی چشمانت \nبرف در تابستان می‌آید \nکشتی‌هایی با بار فیروزه \nکه دریا را در خود غرقه می‌سازند \nبی‌آنکه خود غرق شوند\nدر بندر آبی چشمانت\nبر صخره‌های پراکنده می‌دوم چون کودکی\nعطر دریا را به درون می‌کشم\nو خسته باز می‌گردم چون پرنده‌ای…\nدر بندر چشم‌های کبود تو \nباران‌هایی از نور شنیدنی است \nو خورشیدهای‌ ستم‌گر و بادبان‌هایی \nکه کوچ به سوی مطلق را \nتصویر می‌کند.\nدر بندر چشم‌های کبود تو \nپنجره‌های دریایی گشوده است \nو پرنده‌گانی که در آفاق دوردست\nدر پروازند‌\nبه جست‌وجوی جزیره‌هایی که\nآفریده نشد‌ه.\nدر بندر کبود چشم‌های تو\nبرف در تموز‌ می‌بارد\nو زورق‌هایی آکنده از فیروزه\nکه دریا را در خویش غرقه ساخته، اما\nخود غرقه نگشته.\nدر بندر چشم‌های کبود تو\nچونان کودکی، بر صخره‌ها می‌دوم\nبوی دریا را استشمام‌ می‌کنم\nو همچون گنجشکِ بالغی باز می‌گردم.\nدر بندر چشم‌های کبود تو\nرویای‌ دریا و دریاها‌ را می‌بینم\nو هزاران هزار ماه را صید می‌کنم\nو رشته‌های مروارید و زنبق را.\nدر بندر چشم‌های کبود تو\nسنگ‌ها، در شب، سخن می‌گویند\nدر دفتر چشم‌های راز دار تو\nکیست که هزاران ترانه نهفته است؟\nای کاش من، ای کاش من دریانوردی بودم،\nیا کسی بود که زورقی به من می‌داد‌؛\nتا هر شب؛\nبادبان خویش را بر افرازم:\nدر بندر چشم‌های کبود تو…", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "می خواهم نامه ای برایت بنویسم", "link": "https://echolalia.ir/%d9%85%db%8c-%d8%ae%d9%88%d8%a7%d9%87%d9%85-%d9%86%d8%a7%d9%85%d9%87-%d8%a7%db%8c-%d8%a8%d8%b1%d8%a7%db%8c%d8%aa-%d8%a8%d9%86%d9%88%db%8c%d8%b3%d9%85-%d9%86%d8%b2%d8%a7%d8%b1-%d9%82%d8%a8%d8%a7/", "poem": "می خواهم نامه‌ای برایت بنویسم \nکه به هیچ نامه‌ای دیگری شبیه نباشد \nو زبانی نو برای تو بیافرینم \nزبانی هم تراز اندامت \nو گستره ی عشقم!\nمی‌خواهم از برگ‌های لغت نامه بیرون بیایم \nو از دهانم اجازه ی سفر بگیرم! \nخسته ام از چرخاندن زبان در این دهان \nدهانی دیگر می‌خواهم \nکه بتواند به درخت گیلاس \nیا چوب کبریتی بدل شود! \nدهانی که کلمات از آن بیرون بریزند، \nمانند پریان دریایی از امواج دریا \nو کبوتران \nاز کلاه شعبده باز!\nکتاب‌های دبستان را از من بگیرید \nنیمکت‌های کلاسم را \nگچ‌ها و قلم‌ها و تخته سیاه را  \nاز من بگیرید\nتنها واژه‌ای به من ببخشید\nتا آن را \nچون گوشواره‌ای به گوش معشوق خود بیاویزم!\nانگشتانی تازه می‌خواهم \nبرای دیگرگونه نوشتن \nاز انگشتای که قد نمی‌کشند \nاز درختانی که نه بلند می‌شوند نه می‌میرند بیزارم!\nانگشتانی تازه می‌خواهم \nبه بلندی بادبان زورق گردن زرافه \nتا معشوقه‌ی خویش را پیراهنی از شعر ببافم \nو الفبایی نو بیافرینم برای او! \nالفبایی که حروفش \nبه حروف هیچ زبان دیگری مانند نباشند! \nالفبایی به نظم باران \nالفبایی از طیف ماه \nابرهای خاکستری غمناک \nو درد برگ های بید \nزیر چرخ دلیجانِ آذر ماه\nمی‌خواهم گنجی از کلمات را پیش کشت کنم \nکه هرگز هیچ زنی به نصیب نبرده و نخواهد برد \nکسی به تو مانند نبوده و نیست \nمی‌خواهم هجاهای نامم \nو خواندن نامه هایم را \nبه سینه‌ی خسته‌ات بیاموزم \nمی‌خواهم تو را به زبانی نو بدل کنم\nاز مجموعه ی باران یعنی تو برمیگردی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "واپسین مرد زندگی ات نیستم", "link": "https://echolalia.ir/%d9%88%d8%a7%d9%be%d8%b3%db%8c%d9%86-%d9%85%d8%b1%d8%af-%d8%b2%d9%86%d8%af%da%af%db%8c-%d8%a7%d8%aa-%d9%86%db%8c%d8%b3%d8%aa%d9%85-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "واپسین مرد زندگی ات نیستم\nواپسین شعرم\nنوشته شده به آب زَر\nآویخته میان سینه هایت!\nواپسین پیامبری هستم\nکه آدمیان را\nبه بهشت ناب پس مژگانت\nدعوت می کند!", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "روشنای زندگی‌ام", "link": "https://echolalia.ir/%d8%b1%d9%88%d8%b4%d9%86%d8%a7%db%8c-%d8%b2%d9%86%d8%af%da%af%db%8c%e2%80%8c%d8%a7%d9%85-%d9%86%d8%b2%d8%a7%d8%b1-%d9%82%d8%a8%d8%a7%d9%86%db%8c/", "poem": "روشنای زندگی‌ام\nنسیم من\nفانوس‌ام\nبیانیه باغ‌های من‌\nپلی به سمت من بکش از عطر نارنج‌\nجایی به من بده\nچون شانه عاجی\nدر میان شب گیسوانت‌\nو آنگاه فراموشم کن‌\nنزار قبانی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "تا آن هنگام که  در عشق ورزیدن کودک هستی", "link": "https://echolalia.ir/%d8%aa%d8%a7-%d8%a2%d9%86-%d9%87%d9%86%da%af%d8%a7%d9%85-%da%a9%d9%87-%d8%af%d8%b1-%d8%b9%d8%b4%d9%82-%d9%88%d8%b1%d8%b2%db%8c%d8%af%d9%86-%da%a9%d9%88%d8%af%da%a9-%d9%87%d8%b3%d8%aa%db%8c/", "poem": "تا آن هنگام که\nدر عشق ورزیدن کودک هستی\nمیان تو و من\nبه قدر دریاها و کوه ها فاصله ست.\nاگر رو به روی تو به سکوت بنشینم رواست\nکه سکوت در محضر زیبایی، زیباست\nسخنان عاشقانه ی ما\nویرانگرِ عشق است\nواژگان آنگاه که بر زبان آیند ،\nاز بین میروند\nداستان های عاشقانه ،\nخرافات و فریب ، تو را عوض کرده ست.\nعشق از آن افسانه های مشرقی نیست\nکه در پایانش\nقهرمانان با هم ازدواج کنند\nعشق ، دل به دریا زدنی ست بی کشتی\nو دانستنِ وصال دور از دست…\nعشق ،\nلرزش انگشتان است\nو لب های فروبسته ی غرق سوال\nعشق رود غم است در اعماق وجودمان\nکه پیرامونش تاکها و خارها می رویند\nعشق همین است\nهمین کولاک ها\nکه در کنار هم نابودمان می کند\nکه هر دو می میریم\nو آرزوهایمان شکوفه میزند\nکه اندک چیزی ما را بر می آشوبد\nکه همین یاس همین تردید\nکه همین دست تاراج گر ،عشق است\nهمین دست کشنده ای\nکه بوسه اش میزنیم، عشق است\nآن را که همچون مجسمه\nبا احساسات خویش\nساکت نشسته آزار مده\nچه بسا مجسمه هایی که در سکوت می گریند\nچه بسا صخره ای کوچک شکوفه برویاند\nو رودها و امواج از او روان شوند.\nتو را در خلال اندوهم دوست می دارم\nای رخساره ی دست نیافتنی\nهمچون خداوند !\nبیا بسنده کنیم\nکه تو همواره مثل راز باقی بمانی\nرازی که مرا پاره پاره می کند\nو ناگفتنی ست\nنزار قبانی\nترجمه: سودابه مهیجی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "چه می شد اگر خدا", "link": "https://echolalia.ir/%da%86%d9%87-%d9%85%db%8c-%d8%b4%d8%af-%d8%a7%da%af%d8%b1-%d8%ae%d8%af%d8%a7/", "poem": "چه می شد اگر خدا، آن که خورشید را\nچون سیب درخشانی در میانه‌ی آسمان جا داد،\nآن که رودخانه ها را به رقص در آورد، و کوه ها را بر افراشت،\nچه می شد اگر او، حتی به شوخی\nمرا و تو را عوض می کرد\nمرا کمتر شیفته\nتو را زیبا کمتر\nنزار قبانی", "poet_nationality": "عرب", "poet_name": "نزار قبانی", "poet_link": "https://echolalia.ir/category/sher/arabic-poet/nizar-qabbani/"}
{"title": "فراموشی زمان می خواهد", "link": "https://echolalia.ir/%d9%81%d8%b1%d8%a7%d9%85%d9%88%d8%b4%db%8c-%d8%b2%d9%85%d8%a7%d9%86-%d9%85%db%8c-%d8%ae%d9%88%d8%a7%d9%87%d8%af/", "poem": "گفته بودم \nفراموشی زمان می خواهد \nاشتباه بود \nفراموشی زمان نمی خواهد \nفراموشی دل می خواست \nکه آن هم پیش تو ماند", "poet_nationality": "ترکیه", "poet_name": "ییلماز گونی", "poet_link": "https://echolalia.ir/category/sher/turkey-poet/yilmaz-guney/"}
{"title": "قبل از آن‌که دیگر دوست‌ات نداشته باشم", "link": "https://echolalia.ir/before-i-do-not-love-you/", "poem": "آن روز، هر جا که می‌رفت \nاز گذشته‌اش می‌گذشت \nپرت می‌شد توی \nتلّی از خاطرات\nبه پنجره‌هایی نگاه کرد که دیگر مال او نبود. \nکار، فقر، بی‌پولی. \nآن روزها، با آرزوهاشان می‌زیستند، \nمصمم و راسخ، \nچیزی جلودارشان نبود. \nهیچ‌چیز \nحتا برای مدتی طولانی.\nدر اتاقِ مهمان‌سرا، \nآن شب، در ساعاتِ نخستینِ صبح،\nپرده را کنار زد. \nپشته‌ی ابرها جلوی ماه را گرفته بود. \nسرش را به شیشه نزیک کرد. \nهوای سرد \nاز شیشه گذشت و \nدست‌اش را بر قلبِ مرد گذاشت.\nدوست‌ات داشتم، \nبا خود این‌طور گفت. \nخیلی دوست‌ات داشتم. \nقبل از آن‌که دیگر \nدوست‌ات نداشته باشم.", "poet_nationality": "آمریکا", "poet_name": "ریموند کارور", "poet_link": "https://echolalia.ir/category/sher/poets-america/raymond-carver/"}
{"title": "ترس", "link": "https://echolalia.ir/the-fear/", "poem": "ترس از ماشین پلیس و توقیف در مسیر\n ترس از به خواب رفتن در شب\n ترس از به خواب نرفتن\n ترس از گذشته‌ی بازگشته\n ترس از این ­دَمی که پر می‌گیرد\n ترس از تلفنی که نیمه شب زنگ می‌خورد\n ترس از صاعقه‌ها\n ترس از نظافتچی با لکه ای بر گونه‌­اش\n ترس از سگ‌هایی که گفته شده گاز نمی­‌گیرند\n ترس از تشویش\n ترس از شناسایی جسد یک دوست\n ترس از بی پول شدن\n ترس از ثروتمند بودن، اگر چه مردم این را باور نمی­‌کنند\nترس از نمایه‌های روان­شناسانه\n ترس از دیر رسیدن و ترس از رسیدن پیش از دیگران\n ترس از دست‌خط فرزندانم روی پاکت‌های نامه\n ترس اینکه آنها قبل از من می­‌میرند و من احساس گناه می­‌کنم\n ترس از زندگی با مادرم در پیرسالی او و خودم\n ترس از سرگشتگی\n ترس اینکه امروز با یادداشتی غم انگیز پایان می‌گیرد\n ترس از بیدار شدن و فهمیدن اینکه تو رفته‌ای\n ترس از فقدان عشق و ترس از عاشق نبودن به کفایت\n ترس اینکه آنچه دوست دارم برای آنانکه دوستشان دارم مهلک است\n ترس از مرگ\n ترس از عمری طولانی\n ترس از مرگ\n یکبار گفته ام این را.", "poet_nationality": "آمریکا", "poet_name": "ریموند کارور", "poet_link": "https://echolalia.ir/category/sher/poets-america/raymond-carver/"}
{"title": "رانندگی در مستی", "link": "https://echolalia.ir/%d8%b1%d8%a7%d9%86%d9%86%d8%af%da%af%db%8c-%d8%af%d8%b1-%d9%85%d8%b3%d8%aa%db%8c/", "poem": "آگوست است\nو من شش ماه است کتابی نخوانده‌­ام\nبه جز چیزی به نام عقب نشینی از مسکو\nنوشته کالنکورت\nبا این وجود خوشحالم\nحین ماشین سواری با برادرم\nاز بطری ویسکی می‌نوشم\nما مقصد مشخصی نداریم\nفقط می­‌رویم\nاگر چشمانم را برای لحظه­‌ای می­‌بستم\nتا حال از دست رفته بودم\nمی­‌توانستم با خاطری خوش دراز بکشم و تا ابد بخوابم\nدر کنار جاده\nبرادرم تکانم می­‌دهد\nهر لحظه اتفاقی خواهد افتاد.", "poet_nationality": "آمریکا", "poet_name": "ریموند کارور", "poet_link": "https://echolalia.ir/category/sher/poets-america/raymond-carver/"}
{"title": "نامه رسان تکانم می دهد", "link": "https://echolalia.ir/%d9%86%d8%a7%d9%85%d9%87-%d8%b1%d8%b3%d8%a7%d9%86-%d8%aa%da%a9%d8%a7%d9%86%d9%85-%d9%85%db%8c-%d8%af%d9%87%d8%af-%d8%b1%db%8c%d9%85%d9%88%d9%86%d8%af-%da%a9%d8%a7%d8%b1%d9%88%d8%b1/", "poem": "نامه رسان تکانم می دهد\nبیدار می شوم\nخواب می دیدم آمده ای\nبلند می شوم\nهمراه او سیاه گنده ای است\nاز دانشگاه\nچندشش می شود به من دست بزند\nصبر می کنم\nصندلی تعارف نمی کنم\nحرفی نمی زنند\nبعد که می روند\nمی فهمم نامه ای آورده اند\nنامه ای از زنم\nزنم پرسیده\nچه می کنی؟ هنوز مشروب می نوشی؟\nچند ساعت به مهر اداره ی پست نگاه می کنم\nمحو می شود آن هم\nامیدوارم روزی همه اش را از یاد ببرم", "poet_nationality": "آمریکا", "poet_name": "ریموند کارور", "poet_link": "https://echolalia.ir/category/sher/poets-america/raymond-carver/"}
{"title": "تا کی کشم جفای تو؟ این نیز بگذرد", "link": "https://echolalia.ir/%d8%aa%d8%a7-%da%a9%db%8c-%da%a9%d8%b4%d9%85-%d8%ac%d9%81%d8%a7%db%8c-%d8%aa%d9%88%d8%9f-%d8%a7%db%8c%d9%86-%d9%86%db%8c%d8%b2-%d8%a8%da%af%d8%b0%d8%b1%d8%af/", "poem": "تا کی کشم جفای تو ؟ این نیز بگذرد\nبسیار شد بلای تو، این نیز بگذرد\nعمرم گذشت و یک نفسم بیشتر نماند\nخوش باش کز جفای تو، این نیز بگذرد\nآیی و بگذری به من و باز ننگری\nای جان من فدای تو، این نیز بگذرد\nهر کس رسید از تو به مقصود و این گدا\nمحروم از عطای تو، این نیز بگذرد\nای دوست، تو مرا همه دشنام می دهی\nمن می کنم دعای تو، این نیز بگذرد\nآیم به درگهت، نگذاری که بگذرم\nپیرامن سرای تو، این نیز بگذرد\nآمد دلم به کوی تو، نومید باز گشت\nنشنید مرحبای تو، این نیز بگذرد\nبگذشت آنکه دوست همی داشتی مرا\nدیگر شده ست رأی تو، این نیز بگذرد\nتا کی کشد عراقی مسکین جفای تو ؟\nبگذشت چون جفای تو، این نیز بگذرد", "poet_nationality": "ایرانی", "poet_name": "فخرالدین عراقی", "poet_link": "https://echolalia.ir/category/sher/iranian-poets/fakhr-al-din-iraqi/"}
{"title": "الهام بخش نازنین من بود او", "link": "https://echolalia.ir/%d8%a7%d9%84%d9%87%d8%a7%d9%85-%d8%a8%d8%ae%d8%b4-%d9%86%d8%a7%d8%b2%d9%86%db%8c%d9%86-%d9%85%d9%86-%d8%a8%d9%88%d8%af-%d8%a7%d9%88/", "poem": "الهام بخش نازنین من بود او\nوقتی با آن همه کلمه ی بی جان\nسر و کله می زدم\nبا حروف عطف و اضافه\nاما و اگر و پس از آنکه\nبا دستورِ زبان دراز افسردگی\nمی آمد کنارم می نشست\nشادمانی ِ ناب آسایش را\nمثل نور خورشید\nبر اولین بافه ی کاه\nبه یاد دارم\nکنار ِ هم تماشایش کردیم\nو خندیدیم\nاو به من همه چیز یاد داد\nمن به او خیانت کردم\nآن وقت بود که مجبور شدم\nباز با سکوت زندگی کنم\nدرست همان طور که فضانوردان\nمجبورند یاد بگیرند\nدر خلا زندگی کنند\nاگر فقط بر می گشت\nبه او همه چیز می دادم\nلیندا پاستان", "poet_nationality": "آمریکا", "poet_name": "لیندا پاستان", "poet_link": "https://echolalia.ir/category/sher/poets-america/linda-pastan/"}
{"title": "هوای عشق، بارانی است", "link": "https://echolalia.ir/the-air-of-love-is-rainy/", "poem": "نمی‌دانم این چه حسی است،\nتا می‌آیم دختری را بسیار دوست داشته باشم\nبه خود شک می‌کنم\nو این موضوع عصبانیم می‌کند.\nدرستش را نمی‌گویم\nشاید هم دارم شروع می‌کنم\nبه امتحان کردن\nارزیابی کردن،\nو محاسبه کردن\nچیزی که می‌گویم.\nوقتی می‌گویم: « فکر می‌کنی باران بگیرد؟ »\nو او می‌گوید: « نمی‌دانم. »\nاین فکر به مغزم می‌رسد که:‌ « آیا واقعاً دوستم دارد؟»\nطور دیگر بگویم\nکمی مشمئز کننده می‌شوم.\nیک بار یکی از دوستانم گفت:\n« اینکه تنها با عده‌ای دوست باشی بیست بار بهتر از آن است که عاشقشان باشی.»\nحالا فکر می‌کنم که حق با او بوده است، وانگهی\nبالاخره جایی دارد باران می‌بارد و برنامه‌ی گُل‌ها را تنظیم می‌کند\nو حلزون‌ها را شاد نگه می‌دارد.\nو تمام چیزی که ارزش اندیشیدن دارد این است.\nامّا\nاگر دختری بسیار دوستم داشته باشد\nو کم‌کم از این موضوع عصبانی شود\nو ناگهان شروع کند به پرسیدن سوال‌های مسخره\nو زمانی که من پاسخ درستی به اون نمی‌دهم، غمگین شود\nو وقتی که بگوید:\n« فکر می‌کنی باران بگیرد؟ »\nدر جواب بگویم:‌ « من را که کلافه می‌کند. »\nو او بگوید « آه »\nو در برابر آسمان صاف و آبی‌رنگ کالیفورنیا\nکمی غمگین شود،\nمن به این می‌اندیشم: خدا را شکر\nاین تو هستی\nاین بار به جای من، عزیزم.", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "خاطرات جسی‌جیمز", "link": "https://echolalia.ir/%d8%ae%d8%a7%d8%b7%d8%b1%d8%a7%d8%aa-%d8%ac%d8%b3%db%8c%e2%80%8c%d8%ac%db%8c%d9%85%d8%b2/", "poem": "به خاطر می‌آورم تمامی آن ساعاتی که\nمدرسه را خیره به ساعت\nدر انتظار زنگ تفریح، زنگ ناهار یا زنگ رفتن می‌گذراندم.\nدر انتظار هر چیز جز مدرسه.\nمعلمانم چه راحت تاخت و تاز می‌کردنند با جسی‌جیمز\nدر تمام آن زمان‌هایی که از من دزدیده بودند.\nاز کتاب دری لولا شده به فراموشی – نشر چشمه", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "قلعه مرغان دریایی", "link": "https://echolalia.ir/%d9%82%d9%84%d8%b9%d9%87-%d9%85%d8%b1%d8%ba%d8%a7%d9%86-%d8%af%d8%b1%db%8c%d8%a7%db%8c%db%8c/", "poem": "هملت\nبا مرغی دریایی\nزیر بازوانش\nبا اُفیلیا ازدواج کرد.\nاُفیلیا هنوز خیس بود از\nغرفه‌گی در آب.\nاو چون\nگلی سپید بود\nکه مدتی طولانی\nزیر باران رها شده باشد.\nاُفیلیا گفت:\nتو را دوست دارم\nآن پرنده را هم که\nدر زیر بغل داری.\nاز کتاب دری لولا شده به فراموشی – نشر چشمه", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "روی همین زمین زنده", "link": "https://echolalia.ir/%d8%b1%d9%88%db%8c-%d9%87%d9%85%db%8c%d9%86-%d8%b2%d9%85%db%8c%d9%86-%d8%b2%d9%86%d8%af%d9%87/", "poem": "این روزها انسان ها بر روی ماه گام می‌زنند\nو رد پاهایشان را مثل کدو\nروی آن دنیای مرده می‌کارند.\nدر حالی که\nروی همین زمین زنده\nدر سال بیش از سه میلیون نفر از گرسنگی می میرند\nاز کتاب دری لولا شده به فراموشی/نشر چشمه\nاز کتاب دری لولا شده به فراموشی – نشر چشمه", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "مثل دری که به فراموشی لولا شود", "link": "https://echolalia.ir/%d9%85%d8%ab%d9%84-%d8%af%d8%b1%db%8c-%da%a9%d9%87-%d8%a8%d9%87-%d9%81%d8%b1%d8%a7%d9%85%d9%88%d8%b4%db%8c-%d9%84%d9%88%d9%84%d8%a7-%d8%b4%d9%88%d8%af/", "poem": "مثل دری که به فراموشی لولا شود،\nآرام آرام\nاز دیدم خارج شد،\nو او زنی بود که دوستش داشتم.\nاما چه بسیار شب ها که\nمثل گوزنی مکانیکی در میان نوازش‌های من می‌خوابید\nو من در سکوت آهنی رویاهای او\nدرد کشیدم\nاز کتاب دری لولا شده به فراموشی – نشر چشمه", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "تقریباً با یک سلام ساده", "link": "https://echolalia.ir/%d8%aa%d9%82%d8%b1%db%8c%d8%a8%d8%a7%d9%8b-%d8%a8%d8%a7-%db%8c%da%a9-%d8%b3%d9%84%d8%a7%d9%85-%d8%b3%d8%a7%d8%af%d9%87/", "poem": "تقریباً با یک سلام ساده\nهمه چیز آغاز می‌شود\nآن‌قدر گریه می‌کنی، تا خوابت ببرد\nولی هنوز حیرانی که\nاو کدام گوری رفته.", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "۹ چیز", "link": "https://echolalia.ir/%db%b9-%da%86%db%8c%d8%b2/", "poem": "شب است.\nو شماری زیبایی\nسپری شده در باد\nخنده کنان همراه با\nشاخه‌های درختان.\nقهقهه‌ها،\nرقص سایه‌ها را\nبا بادبادکی مُرده بازی می‌کند،\nمتملقان\nبرگ‌های فرو ریخته را هم دلبسته‌ی خود می‌کنند،\nو چهار چیز دیگر را هم\nمی‌دانند.\nیکی از آن‌ها\nرنگ گیسوانِ توست.", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "کوه‌های آلپ", "link": "https://echolalia.ir/%da%a9%d9%88%d9%87%e2%80%8c%d9%87%d8%a7%db%8c-%d8%a2%d9%84%d9%be/", "poem": "یک واژه\nدر انتظار\nبهمنی می‌شود\nاز واژگان بیشتر،\nآن‌گاه که\nدر انتظار\nزنی هستی\nترجمه: \nاز کتاب دری لولا شده به فراموشی/نشر چشمه\nارسال کننده سالار یزدانی\nاز کتاب دری لولا شده به فراموشی – نشر چشمه", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "۳۰ سنت، ۲ بلیت، عشق", "link": "https://echolalia.ir/%db%b3%db%b0-%d8%b3%d9%86%d8%aa%d8%8c-%db%b2-%d8%a8%d9%84%db%8c%d8%aa%d8%8c-%d8%b9%d8%b4%d9%82/", "poem": "سخت تو فکر تو\nسوار اتوبوس شدم،\n۳۰ سنت کرایه را دادم و از راننده\n۲ تا بلیت خواستم،\nپیش از آن‌که یادم بیاد\nتنها هستم.", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "گذشته هرگز باز نخواهد گشت", "link": "https://echolalia.ir/%da%af%d8%b0%d8%b4%d8%aa%d9%87-%d9%87%d8%b1%da%af%d8%b2-%d8%a8%d8%a7%d8%b2-%d9%86%d8%ae%d9%88%d8%a7%d9%87%d8%af-%da%af%d8%b4%d8%aa/", "poem": "بند ناف را دوباره نمی‌توان بَست\nتا زندگی دیگر بار در آن جریان\nیابد.\nاشک‌های ما هرگز کاملاً\nخُشک نخواهد شد.\nاولین بوسه‌ی ما اکنون روحی است،\nکه سرگشته در دهان‌مان می‌گردد، بدان هنگام که آن‌ها\nدر نسیان محو می‌شوند.", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "عشق را بی خیال", "link": "https://echolalia.ir/%d8%b9%d8%b4%d9%82-%d8%b1%d8%a7-%d8%a8%db%8c-%d8%ae%db%8c%d8%a7%d9%84/", "poem": "عشق را بی خیال\nدوست دارم\nلابه لای موهای بلوندت\nبمیرم", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "اما انتظار ارزشش را داشت", "link": "https://echolalia.ir/%d8%a7%d9%85%d8%a7-%d8%a7%d9%86%d8%aa%d8%b8%d8%a7%d8%b1-%d8%a7%d8%b1%d8%b2%d8%b4%d8%b4-%d8%b1%d8%a7-%d8%af%d8%a7%d8%b4%d8%aa/", "poem": "انگار\nسالها طول کشید\nکه دسته یی بوسه\nاز دهانش بچینم\nو در گلدانی به رنگ سپید\nدر قلبم\nبکارم\nاما\nانتظار\nارزشش را داشت\nچون عاشق بودم", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "می‌خواهم ببوسمت", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%a8%d8%a8%d9%88%d8%b3%d9%85%d8%aa/", "poem": "رک بگویم\nمی‌خواهم ببوسمت\nچنان با محبت\nکه برای اولین بار\nحس کنی که عشق\nبه سمت من\nتعادلش را از دست می‌دهد", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "همه ی دختران باید شعری داشته باشند", "link": "https://echolalia.ir/%d9%87%d9%85%d9%87-%db%8c-%d8%af%d8%ae%d8%aa%d8%b1%d8%a7%d9%86-%d8%a8%d8%a7%db%8c%d8%af-%d8%b4%d8%b9%d8%b1%db%8c-%d8%af%d8%a7%d8%b4%d8%aa%d9%87-%d8%a8%d8%a7%d8%b4%d9%86%d8%af/", "poem": "همه ی دختران باید\nشعری داشته باشند، که برای آنان نوشته شده باشد\nحتـا اگر لازم باشد برای این کار\nآسمان به زمین بیاید", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "بترسی اگر تنها می شوی", "link": "https://echolalia.ir/%d8%a8%d8%aa%d8%b1%d8%b3%db%8c-%d8%a7%da%af%d8%b1-%d8%aa%d9%86%d9%87%d8%a7-%d9%85%db%8c-%d8%b4%d9%88%db%8c/", "poem": "بترسی اگر، تنها می شوی\nکارهای زیادی انجام می دهی\nکه از وجود تو نشئت نگرفته", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "ما از هم شرمنده ایم", "link": "https://echolalia.ir/%d9%85%d8%a7-%d8%a7%d8%b2-%d9%87%d9%85-%d8%b4%d8%b1%d9%85%d9%86%d8%af%d9%87-%d8%a7%db%8c%d9%85-%d8%b1%db%8c%da%86%d8%a7%d8%b1%d8%af-%d8%a8%d8%b1%d8%a7%d8%aa%db%8c%da%af%d8%a7%d9%86/", "poem": "ما همدیگر را می بینیم، تلاش مان را هم می کنیم،\nاما چیزی رخ نمی دهد.\nبعد از آن، هر وقت همدیگر را می بینیم\nشرمنده ایم و روی مان را از هم بر می گردانیم.", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "جایی که زخم های مرا می پیچد", "link": "https://echolalia.ir/%d8%ac%d8%a7%db%8c%db%8c-%da%a9%d9%87-%d8%b2%d8%ae%d9%85-%d9%87%d8%a7%db%8c-%d9%85%d8%b1%d8%a7-%d9%85%db%8c-%d9%be%db%8c%da%86%d8%af/", "poem": "در شیرینی اش\nجایی که زخم های مرا می پیچد\nگلی هست که زنبورها از عهده اش بر نمی آیند\nبرایشان زیادی غنی است\nو می توانند بال هایشان را به سالن اپرا\nو تمام عسل هایشان را\nبه نقشه های خسته کننده ی کالیفرنیایی\nناموجود تبدیل کند\nخوب که تمام زخم هایم را پیچید\nآنها را در کمدی می گذارد که قفسه هایش\nبوی شبح دوچرخه می دهند\nبعدش من غضب می کنم؛\nمی خواهم عاطفه اش\nدر جهت خواسته های من باشد", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "اینجا نشسته ام", "link": "https://echolalia.ir/%d8%a7%db%8c%d9%86%d8%ac%d8%a7-%d9%86%d8%b4%d8%b3%d8%aa%d9%87-%d8%a7%d9%85-%d8%b1%db%8c%da%86%d8%a7%d8%b1%d8%af-%d8%a8%d8%b1%d8%a7%d8%aa%db%8c%da%af%d8%a7%d9%86/", "poem": "اینجا نشسته ام\nبه عنوان یک خراب کننده ی عشق\nبه تو فکر می کنم\nوای متاسفم. تو را ناراحت کردم\nاما کار دیگری نمی توانستم بکنم\nچون مجبورم آزاد باشم\nشاید همه چیز جور دیگری پیش می رفت\nاگر کنار میز مانده بودی\nیا از من خواسته بودی با تو بیرون بیایم\nتا ماه را تماشا کنیم\nبه جای آنکه بلند شوی\nو مرا با او تنها بگذاری", "poet_nationality": "آمریکا", "poet_name": "ریچارد براتیگان", "poet_link": "https://echolalia.ir/category/sher/poets-america/richard-brautigan/"}
{"title": "دل به زبان نمیرسد، لب به فغان نمی رسد", "link": "https://echolalia.ir/%d8%af%d9%84-%d8%a8%d9%87-%d8%b2%d8%a8%d8%a7%d9%86-%d9%86%d9%85%db%8c%d8%b1%d8%b3%d8%af%d8%8c-%d9%84%d8%a8-%d8%a8%d9%87-%d9%81%d8%ba%d8%a7%d9%86-%d9%86%d9%85%db%8c-%d8%b1%d8%b3%d8%af/", "poem": "عمر گذشت و همچنان داغ وفاست زندگی\nزحمت دل کجا بری؟ آبله پاست زندگی\nدل به زبان نمیرسد، لب به فغان نمی رسد\nکس به نشان نمی رسد تیر خطاست زندگی\nیکدو نفس خیال باز رشته ی شوق کن دراز\nتا ابد از ازل بتاز ! ملک خداست زندگی\nخواه نوای راحتیم ، خواه تنین کلفتیم\nهر چه بود غنیمتیم سوت و صداست زندگی\nشور جنون ما و من جوش فسون وهم و زنّ\nوقف بهار زندگیست لیک کجاست زندگی\nبیدل از این سراب وهم جام فریب خورده ای\nتا به عدم نمیرسی دور نماست زندگی", "poet_nationality": "ایرانی", "poet_name": "بیدل دهلوی", "poet_link": "https://echolalia.ir/category/sher/iranian-poets/abdul-qadir-bedil/"}
{"title": "با هیچکس حدیث نگفتن نگفته ام", "link": "https://echolalia.ir/%d8%a8%d8%a7-%d9%87%db%8c%da%86%da%a9%d8%b3-%d8%ad%d8%af%db%8c%d8%ab-%d9%86%da%af%d9%81%d8%aa%d9%86-%d9%86%da%af%d9%81%d8%aa%d9%87-%d8%a7%d9%85/", "poem": "با هیچکس حدیث نگفتن نگفته ام\nدر گوش خویش گفته ام و من نگفته ام\nزان نور بی زوال که در پرده ی دل است\nبا آفتاب آنهمه روشن نگفته ام\nاین دشت و در به ذوق چه خمیازه می کشد\nرمز جهان جیب به دامن نگفته ام\nگلها به خنده هرزه گریبان دریده اند\nمن حرفی از لب تو به گلشن نگفته ام\nموسی هم اگر شنیده هم از خود شنیده است\nانی انا اللهی که به ایمن نگفته ام\nآن نفخه ای کزو دم عیسی\nبوی کنایه داشت مبرهن نگفته ام\nپوشیده دار آنچه به فهمت رسیده ات\nعریان مشو که جامه دریدن نگفته ام\nظرف غرور نخل ندارد نیاز بید\nبا هر کسی همین خم گردن نگفته ام\nدر پرده خیال تعین ترانه هاست\nشیخ آنچه بشنود به برهمن نگفته ام\nهر جاست بندگی و خداوندی آشکار\nجز شبهه خیال معین نکرده ام\nافشای بی نیازی مطلب چه ممکن است\nپر گفته ام ولی به شنیدن نگفته ام\nاین انجمن هنوز ز آیینه غافل است\nحرف زبان شمعم و روشن نگفته ام\nافسانه رموز محبت جنون نواست\nهر چند بی لباس نهفتن نگفته ام\nاین ما و من که شش جهت از فتنه اش پر است\nبیدل تو گفته باشی اگر من نگفته ام", "poet_nationality": "ایرانی", "poet_name": "بیدل دهلوی", "poet_link": "https://echolalia.ir/category/sher/iranian-poets/abdul-qadir-bedil/"}
{"title": "جان هیچ و جسد هیچ و نفس هیچ", "link": "https://echolalia.ir/%d8%ac%d8%a7%d9%86-%d9%87%db%8c%da%86-%d9%88-%d8%ac%d8%b3%d8%af-%d9%87%db%8c%da%86-%d9%88-%d9%86%d9%81%d8%b3-%d9%87%db%8c%da%86/", "poem": "جان هیچ و جسد هیچ و نفس هیچ و بقا هیچ\nای هستی تو ننگ عدم تا به ‌کجا هیچ\nدیدی عدم هستی و چیدی الم دهر\nبا این همه عبرت ندمید از تو حیا هیچ\nمستقبل اوهام چه مقدار جنون داشت\nرفتیم و نکردیم نگاهی به قفا هیچ\nآیینه امکان هوس‌آباد خیال ست\nتمثال جنون‌گر نکند زنگ و صفا هیچ\nزنهار حذر کن ز فسونکاری اقبال\nجز بستن دستت نگشاید ز حنا هیچ\nخلقی‌ست نمودار درین عرصه موهوم\nمردی و زنی باخته چون خواجه‌سرا هیچ\nبر زله این مایده هر چند تنیدیم\nجز حرص نچیدیم چو کشکول‌ گدا هیچ\nتا چند کند چاره عریانی ما را\nگردون که ندارد به جز این کهنه درا هیچ\nمنزل عدم و جاده نفس ما همه رهرو\nرنج عبثی می‌کشد این قافله با هیچ\nبیدل اگر این است سر و برگ کمالت\nتحقیق معانی غلط و فکر رسا هیچ", "poet_nationality": "ایرانی", "poet_name": "بیدل دهلوی", "poet_link": "https://echolalia.ir/category/sher/iranian-poets/abdul-qadir-bedil/"}
{"title": "دختری در میان کلیسا می‌خواند", "link": "https://echolalia.ir/%d8%af%d8%ae%d8%aa%d8%b1%db%8c-%d8%af%d8%b1-%d9%85%db%8c%d8%a7%d9%86-%d9%83%d9%84%db%8c%d8%b3%d8%a7-%d9%85%db%8c%e2%80%8c%d8%ae%d9%88%d8%a7%d9%86%d8%af/", "poem": "دختری در میان همسرایان کلیسا می‌خواند\nاز همه‌ی کسانی که در سرزمینهای بیگانه وامانده‌اند،\nاز همه‌ی کشتیهای به سوی دریا رانده،\nاز همه‌ی کسانی که سرخوشی‌شان را از یاد برده‌اند.\nاین گونه آوایش به سوی گنبد پر کشید،\nو پرتویی از خورشید بر شانه‌ی سفیدش درخشید،\nو از ظلمات همه تماشا می‌کردند و می‌شنیدند\nچه سان جامه‌ی سفید در آفتاب می‌خواند.\nو همه گمان می‌کردند که سرخوشی خواهد آمد،\nکه همه‌ی کشتیها در بندرگاههای امن پناه گرفته‌اند،\nکه همه‌ی مردم وامانده در سرزمینهای بیگانه\nخود زندگانی متینی یافته‌اند.\nو آوا دل‌انگیز بود، و آفتاب لطیف بود،\nو تنها، در بالا، بر دروازه‌های مذبح،\nدرگیر با راز،- کودکی می‌گریست\nچون هیچ کس هرگز باز نخواهد گشت\nآگوست ۱۹۰۵", "poet_nationality": "روسیه", "poet_name": "الکساندر بلوک", "poet_link": "https://echolalia.ir/category/sher/russian-poets/aleksandr-blok/"}
{"title": "کاویدم آن  دلفریب را", "link": "https://echolalia.ir/%d9%83%d8%a7%d9%88%db%8c%d8%af%d9%85-%d8%a2%d9%86-%d8%af%d9%84%d9%81%d8%b1%db%8c%d8%a8-%d8%b1%d8%a7/", "poem": "در شرابخانه‌ها و خیابانهای پیچ‌درپیچ،\nدر خیالبازیهای برقی\nکاویدم آن بی‌سرانجام و دلفریب را،\nآن درهم کوفته‌ی ازلی را با سخن.\nخیابان‌ها از شیون سرمست بودند.\nخورشیدها در ویترینهای درخشان بودند.\nزیبایی چهره‌ی زنان!\nنگاههای خیره‌ی مردان!\nاینان شاه بودند- نه ولگرد!\nاز پیرمردی کنار دیوار پرسیدم:\n«آیا تو انگشتان ظریفشان را آراستی\nبا مرواریدهایی با ارزشی بیکران؟»\nآیا به آنها این خزهای رنگارنگ را سپردی؟\nآیا برافروختی آنها را با ساقه‌هایی از روشنایی؟\nآیا لبان گلگونشان را رنگ کردی،\nطاقهای آبی ابروانشان را؟\nاما پیرمرد پاسخ نداد،\nجمعیت روانه بود به سوی رؤیا.\nدر درخشش اسرارآمیز به جا ماندم\nتا بیندیشم به این آهنگ جوشان.\nو آنها درست نادیده می‌گذشتند،\nدر قلب خود هر کدام ابهامی پنهان داشتند،\nتا پرواز کنند همیشه، بی‌مانند،\nدرون آن فراسوی آبی.\nجفت جفت می‌تراویدند.\nمنتظر آمدن فرشته‌ای تابان بودم،\nهنگامی که او، در شادخواری خیابان،\nیکی از آنها را تا بهشت می‌رساند.\nدر حالیکه بر فراز ما، بیرون بر لبه‌ای خطرناک-\nکوتوله‌ای آشیان گرفت، ساکت پیچ خورد،\nو زبانی که در آسمان گسترید،\nبه نظر پرچمی می‌آمد قرمز به سوی ما.", "poet_nationality": "روسیه", "poet_name": "الکساندر بلوک", "poet_link": "https://echolalia.ir/category/sher/russian-poets/aleksandr-blok/"}
{"title": "هنوز از تو بیمناکم", "link": "https://echolalia.ir/%d9%87%d9%86%d9%88%d8%b2-%d8%a7%d8%b2-%d8%aa%d9%88-%d8%a8%db%8c%d9%85%d9%86%d8%a7%d9%83%d9%85/", "poem": "از تو بیمناکم. سالها می‌گذرد-\nهنوز به شکلی پایدار، از تو بیمناکم.\nسراسر افق شعله‌ور است- کمابیش بُرنده،\nو گنگ، انتظار می‌کشم- با شوق و با عشق.\nسراسر افق شعله‌ور است، و حضورت نزدیک.\nو هنوز می‌ترسم که مبادا شکلت را تغییر دهی،\nبرخواهی خواست به سوی تردیدی گستاخانه\nبا دگرگونه ساختن خطوط برجسته‌ی آشنایت سرانجام.\nآه، چگونه من فرو خواهم ریخت- چه سان پست و جانکاه،\nشکست خورده از رؤیاهای مرگبار!\nچقدر بُرنده است افق! درخشندگی در راه است.\nو هنوز می‌ترسم که مبادا شکلت را تغییر دهی.", "poet_nationality": "روسیه", "poet_name": "الکساندر بلوک", "poet_link": "https://echolalia.ir/category/sher/russian-poets/aleksandr-blok/"}
{"title": "به الهه‌ی خودم", "link": "https://echolalia.ir/%d8%a8%d9%87-%d8%a7%d9%84%d9%87%d9%87%e2%80%8c%db%8c-%d8%ae%d9%88%d8%af%d9%85/", "poem": "در نوا‌های پنهانت\nاز تقدیری شوم خبر می‌رسد.\nتمامی پیمان‌های قدیسی\nنفرین می‌شوند\nو سعادت\nحرمت از کف می‌دهد.\nو چنان نیروی گیرایی در آن‌ها می‌گذرد\nکه من به تکرار می‌گویم:\nاین تو بودی که با وسوسه‌ی زیبایی‌ات\nفرشتگان را به پایین کشاندی\nو هنگامی که به ایمان طعنه می‌زنی\nناگاه بر فراز سرت\nهاله‌ای ارغوانی‌فام و خاکستری جلوه‌گر می‌شود\nکه زمانی آن را دیده بودم من.\nنه خیری\nنه شر\nبا اینجا بیگانه‌ای\nیکسر.\nچه حکیمانه گفته‌اند:\nبرخی را الهه و معجزه‌ای.\nمرا اما\nدوزخی و عذاب.\nمن نمی‌دانم در سپیده‌دم\nدر آن ساعتی که دیگر در من توانی نبود\nچگونه از پایی درنیامدم\nو باز هم در پی سیمای تو بودم و\nبرایت آرامش طلب می‌کردم.\nمی‌خواستم که دشمن هم باشیم\nپس چرا\nچمن‌زاری پُرگل و\nآسمانی پُرستاره\nپیش‌کشم کردی\nو همه این نفرین زیبایی‌ات را\nبه من بخشیدی؟\nنوازش‌های خوفناکِ تو\nفریب‌کار تر از فجر شمال است\nهوش رباتر از باده‌ی زرین و\nکوتاه‌تر از عشق یک کولی.\nسرخوشیِ شومی بود\nپامال‌کردن مقدسات مکتوم\nو این شهوت جانکاهِ هم‌چون افسنتین\nلذتی هولناک بوده‌است\nبرای فلب من.\nاز کتاب شعر روس، عصر طلای و عصر نقره – نشر نی", "poet_nationality": "روسیه", "poet_name": "الکساندر بلوک", "poet_link": "https://echolalia.ir/category/sher/russian-poets/aleksandr-blok/"}
{"title": "نیاز دارم به شنیدن صدای تو", "link": "https://echolalia.ir/i-need-to-hear-your-voice/", "poem": "نیاز دارم به شنیدن صدای تو\nاشتیاق به بودن در کنار تو\nو درد سودا زده ای\nاز سر نبودن نشانه های باز آمدن تو\nشکیبایی شکنجه من است\nنیازی مبرم دارم به تو ، ای پرنده عشق\nبه مهر تابناکت بر روز یخ زده ام\nبه دست یاری دهنده ات بر زخم هایم\nکه راویشان هستم\nآه، نیاز، درد، اشتیاق\nبوسه های پر دوامت، مایه حیات من\nناکامم بگذار تا بمیرم با بهار\nاز وقتی که رفته ای، گل من، دوست دارم که باز آیی\nتا آرام کنی معبد اندیشه را\nکه با نور ازلیش نابود می کند مرا", "poet_nationality": "اسپانیا", "poet_name": "میگوئل هرناندز", "poet_link": "https://echolalia.ir/category/sher/spanish-poet/miguel-hernandez/"}
{"title": "باغ‌هایی هستند در تصرف نور ماه", "link": "https://echolalia.ir/%d8%a8%d8%a7%d8%ba%e2%80%8c%d9%87%d8%a7%db%8c%db%8c-%d9%87%d8%b3%d8%aa%d9%86%d8%af-%d8%af%d8%b1-%d8%aa%d8%b5%d8%b1%d9%81-%d9%86%d9%88%d8%b1-%d9%85%d8%a7%d9%87/", "poem": "باغ هایی هستند در تصرف نور ماه\nکه چون چنگ و عود در سکوت می لرزند\nعشقت را میان انگشتانت محافظت کن\nدر باغچه ی آوریل جایی که تو نفس می‌کشی\nزندگی نمی آید\nدست‌های تو موفق نمی‌شود عطوفت دیگران را\nچون گلی بچیند\nچون گل‌هایی لرزان در باد\nآه اگر تن تو از جنس ماه بود\nاگر تو این باغچه‌ی پر از گرد و غبار بودی\nدرختان پُرگل\n آن سایه‌ی مرموز سیاهی که\nدر امتداد راه‌ها می‌اندازند", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "خدایان به خاطر تو با هم جنگیدند", "link": "https://echolalia.ir/%d8%ae%d8%af%d8%a7%db%8c%d8%a7%d9%86-%d8%a8%d9%87-%d8%ae%d8%a7%d8%b7%d8%b1-%d8%aa%d9%88-%d8%a8%d8%a7-%d9%87%d9%85-%d8%ac%d9%86%da%af%db%8c%d8%af%d9%86%d8%af/", "poem": "خدایان غیرانسانی به خاطر تو با هم جنگیدند\nتو را در ساحل دیدم، متروک و تنها\nنور را خوردم، ویران شده از بادها\nو عضلات تو.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "زمان خداحافظی", "link": "https://echolalia.ir/%d8%b2%d9%85%d8%a7%d9%86-%d8%ae%d8%af%d8%a7%d8%ad%d8%a7%d9%81%d8%b8%db%8c/", "poem": "زمان خداحافظی می رسد\nوقتی که باغچه ها تاریک می شوند\nو باد از برابر می گذرد\nوقتی که زمین صدا می کند\nدرها بسته می شود\nوقتی که شب هر گرهی را در درونش باز می کند\nزمان خداحافظی وقتی می رسد\nکه درختها صاحب روح می شوند\nانگار که همه چیز روی آنها جوانه می زند\nزمان خداحافظی زمانی ست که در عمق آینه ها\nچهره ی من غریبه است و دور\nو زندگی ی من از من جدا می شود.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "نه دیگر هرگز", "link": "https://echolalia.ir/%d9%86%d9%87-%d8%af%db%8c%da%af%d8%b1-%d9%87%d8%b1%da%af%d8%b2/", "poem": "دیگر هرگز\nدر امتداد مسیرهای طبیعی سفر نخواهی کرد\nدیگر هرگز خودت را زخم ناپذیر حس نخواهی کرد\nواقعی و مسلط\nناپدید برای همیشه\nآن چیزی که تو\nبیش از هرچیز می جستی\nحضور کامل همه چیز\nو همیشه همان خواب و\nهمان دلتنگی خواهد بود", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "چون یک گل قرمز خونی", "link": "https://echolalia.ir/%da%86%d9%88%d9%86-%db%8c%da%a9-%da%af%d9%84-%d9%82%d8%b1%d9%85%d8%b2-%d8%ae%d9%88%d9%86%db%8c/", "poem": "وقتی شب می گریزد قرمز است\nو زندگی ما\nبه نظر خالی، بی فایده و غریبه است\nکسی نمی داند شب به کجا می رود\nیا از کجا می آید\nاما پژواک گام هایش\nهوا را از امواج و اطاق پر می کند\nو خیابان های مرده را بیدار می کند\nآنگاه اعجاز اشیا می لرزد\nو چیزهای غریبه رشد می کند\nچون یک گل قرمزخونی.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "وقت ناهار", "link": "https://echolalia.ir/%d9%88%d9%82%d8%aa-%d9%86%d8%a7%d9%87%d8%a7%d8%b1/", "poem": "وقت ناهار یک ساحل ویران.\nآفتاب لرزان, وسیع و بیکران\nهمه ی خدایان را از آسمان رانده است\nنوری بی وقفه می ریزد چون یک مکافات\nاینجا هیچ رنجی نیست، هیچ روحی\nو دریای عظیم، تنها و پیر\nکف  می زند.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "دریا", "link": "https://echolalia.ir/%d8%af%d8%b1%db%8c%d8%a7/", "poem": "از همه ی مکان ها در جهان\nدرساحل شیفته ی برهنه\nبا قوی ترین و عمیق ترین حس های عاشقانه\nعشق می ورزم\nجایی که من با دریا یکی می شوم\nبا ماه و بادها.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "نور ماه", "link": "https://echolalia.ir/%d9%86%d9%88%d8%b1-%d9%85%d8%a7%d9%87/", "poem": "نور ماه  زمین را از سراب پر می کند\nو امروز, اشیا روحی باکره دارند\nباد میان برگها بیدار می کند\nیک زندگی ی مخفی و لغزان\nساخته از سایه و نور, هراس و آرامش\nدر هماهنگی ی کامل با روح من.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "مردگان در کنار ما", "link": "https://echolalia.ir/%d9%85%d8%b1%d8%af%da%af%d8%a7%d9%86-%d8%af%d8%b1-%da%a9%d9%86%d8%a7%d8%b1-%d9%85%d8%a7/", "poem": "مردگان در کنار ما، خاموش\nاز جام لبریز حیات می‌نوشند\nتنها سایه‌ها، در تعقیب حرکات و اشارات ما\nدرمی‌یابند گذر آرام آن‌ها را\nشباهنگام\nکه به جست‌وجوی ما می‌آیند.\nآن‌ها از اتاق‌هایی می‌گذرند که ما در آن‌ها خلوت گزیده‌ایم\nخود را در هالهٔ حرکاتی می‌پوشانند که ما شکل بخشیده‌ام.\nکلماتی را تکرار می‌کنند که ما در طیِ روز بر زبان رانده‌ایم\nو خم‌شده بر بسترهای ما\nرؤیاهای ما را همچون شیر سر می‌کشند.\nلمس‌ناپذیر، بی‌شکل و بی‌وزن\nآن‌ها با گرمای خون ما، خود را گرم نگه می‌دارند\nلبخند می‌زنند بر نقش‌هایی که بازی می‌کنیم\nو می‌گریند برای ما با چشمان نامرئی،\nچرا که نیک می‌دانند رهسپار کدام دیاریم", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "آینه‌ها تمام روز تابناک‌اند", "link": "https://echolalia.ir/%d8%a2%db%8c%d9%86%d9%87%e2%80%8c%d9%87%d8%a7-%d8%aa%d9%85%d8%a7%d9%85-%d8%b1%d9%88%d8%b2-%d8%aa%d8%a7%d8%a8%d9%86%d8%a7%da%a9%e2%80%8c%d8%a7%d9%86%d8%af/", "poem": "آینه‌ها تمام روز تابناک‌اند\nهرگز آن‌ها تهی نیستند\nمردمک صیقلی‌شان چشمانشان\nهمچون چشمان گریه می‌درخشد و برق می‌زند\nحتّی زیر پلک‌های تاریکی.\nدر تاریک‌روشن واپسین ساعات شب\nآنگاه که خاموشی، خود را در دل سکوت جای می‌دهد\nتنها آنگاه است که نور ساکن اندرون آینه‌ها\nرخ می‌نماید و چیره می‌شود بر ما،\nنوری برکنده از درون آتشی، آبگینه‌وار سرد.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "میان درختان ساکت تاریک", "link": "https://echolalia.ir/%d9%85%db%8c%d8%a7%d9%86-%d8%af%d8%b1%d8%ae%d8%aa%d8%a7%d9%86-%d8%b3%d8%a7%da%a9%d8%aa-%d8%aa%d8%a7%d8%b1%db%8c%da%a9/", "poem": "میان درختان ساکت تاریک\nآسمان سرخ، شعله می‌کشد\nو دیونیسوس\nزاده شده در دل رازناک غروب\nغبار جاده‌ها را درمی‌نوردد.\nسرشاری میوه‌های ماه سپتامبر\nچهرهٔ او را در خود مأوا می‌دهند\nهر یکی، سرشار از سرخی کامل او،\nشکوه پرحرارت تابناکی\nکه مرز میان خدایان و میرندگان را مشخص می‌کند.", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "زنده ها و مرده ها", "link": "https://echolalia.ir/%d8%b2%d9%86%d8%af%d9%87-%d9%87%d8%a7-%d9%88-%d9%85%d8%b1%d8%af%d9%87-%d9%87%d8%a7/", "poem": "جای دوری نرفته‌اند مرده‌ها\nمانده‌اند همین جاو\nدر سکوت\nتماشا می‌کنند ما را\nهر قدمی که برمی‌داریم\nبرمی‌دارند و\nهر غذایی که می‌خوریم\nمی‌خورند و\nهر جمله‌ای که می‌گوییم\nمی‌گویند و\nهر شب که می‌خوابیم\nبیدار می‌نشینند و\nاز خواب که می‌پریم\nبرایمان آب می‌آورند و\nمی‌گویند چیزی نیست\nخواب دیده‌ای\nهنوز زنده‌ای", "poet_nationality": "پرتغال", "poet_name": "سوفیا اندرسون", "poet_link": "https://echolalia.ir/category/sher/portuguese-poets/sophia-de-mello-breyner-andresen/"}
{"title": "برو در را باز کن", "link": "https://echolalia.ir/go-open-the-door/", "poem": "این، یه پسره \nاین، یه دختره \nپسره یه سگ داره \nدختره یه گربه \nسگه چه رنگیه؟ \nگربه هه چی؟ \nپسره و دختره توپ‌بازی می کنند \nتوپ‌به کجا داره قِل می خوره؟ \nپسره کجا دفن شده \nدختره کجا دفن شده؟ \nبخوان و \nترجمه کن \nبه هر سکوتی و هر زبانی \nتو، خود، کجا دفن شده ای؟", "poet_nationality": "چک", "poet_name": "میروسلاو هولوب", "poet_link": "https://echolalia.ir/category/sher/czech-poets/miroslav-holub/"}
{"title": "شعرهای ساخته‌ی قطره‌ها", "link": "https://echolalia.ir/poems-made-of-drops-2/", "poem": "با دندان‌هایی چون موش \nباران خرد خرد سنگ را می‌جود. \nجلوه‌ی درختان در میان شهر \nچونان پیامبران است.\nشاید هق‌هق گریستن ِ \nعفریته‌های هولناک تاریکی است، \nشاید خنده‌ی خاموش‌شده‌ی گل‌های آن دوردست، \nدر باغ است، \nکه می‌کوشد سل را درمان کند \nبا خش‌خش خود.\nشاید زمزمه‌ی تقدس ِ \nخشک‌سالی \nدر زیر هر پوششی است.\nزمانی ناگفتنی \nهنگامی که صدای بلندگوها پرحرفی می‌کند \nو شعرها \nساخته از کلمات نیستند \nبلکه از قطره‌ها", "poet_nationality": "چک", "poet_name": "میروسلاو هولوب", "poet_link": "https://echolalia.ir/category/sher/czech-poets/miroslav-holub/"}
{"title": "تنها مثل یک روباه قطبی", "link": "https://echolalia.ir/like-a-polar-fox/", "poem": "او خودش یک خانه ساخت،\nپی‌اش را،\nسنگ‌هایش را،\nدیوارهایش را،\nسقف بالا سرش را،\nدود و دودکشش را،\nچشم‌انداز از پنجره‌اش را،\nاو خودش یک باغ را ایجاد کرد،\nپرچینش را،\nآویشنش را،\nکرم خاکی‌اش را،\nژالهٔ شبانگاهش را،\nاو سهمش را از آسمان برید.\nو باغ را در این آسمان پوشاند،\nو خانه را در باغ،\nو همهٔ اینها را در دستمالی جمع کرد،\nو یبرون رفت\nتنها مثل یک روباه قطبی\nدر سرمای\nباران\nبی‌پایان\nدر جهان.", "poet_nationality": "چک", "poet_name": "میروسلاو هولوب", "poet_link": "https://echolalia.ir/category/sher/czech-poets/miroslav-holub/"}
{"title": "دلقک‌ها", "link": "https://echolalia.ir/fools/", "poem": "دلقک‌ها کجا میرن؟\nدلقک‌ها چی میخورن؟\nدلقک‌ها کجا میخوابن؟\nدلقک‌ها چیکار میکنن وقتی که\nهیچکس\nحتی هیچکس دیگه نمیخنده؟ مامان؟", "poet_nationality": "چک", "poet_name": "میروسلاو هولوب", "poet_link": "https://echolalia.ir/category/sher/czech-poets/miroslav-holub/"}
{"title": "Napoleon", "link": "https://echolalia.ir/napoleon/", "poem": "معلم می‌پرسد \nبچه‌ها؟\nناپلئون بناپارت کی به دنیا آمد؟\nبچه‌ها می‌گویند، هزار سال پیش \nبچه‌ها می‌گویند، صد سال پیش \nبچه‌ها می‌گویند، سال پیش \nکسی نمی‌داند.\nمعلم می‌پرسد \nبچه‌ها؟ \nناپلئون بناپارت چه کار کرد؟\nبچه‌ها می‌گویند، جنگی را برد \nبچه‌ها می‌گویند، جنگی را باخت \nکسی نمی‌داند.\nفرانتیسک می‌گوید: \nقصاب ما یه سگ داشت \nبه اسم ناپلئون. \nقصاب عادت داشت کتکش می‌زد و سگ \nپارسال از گرسنگی مرد.\nو حالا تمام بچه‌ها دلشان می‌سوزد \nبرای ناپلئون.", "poet_nationality": "چک", "poet_name": "میروسلاو هولوب", "poet_link": "https://echolalia.ir/category/sher/czech-poets/miroslav-holub/"}
{"title": "در مورد خوشبختی", "link": "https://echolalia.ir/%d8%af%d8%b1-%d9%85%d9%88%d8%b1%d8%af-%d8%ae%d9%88%d8%b4%d8%a8%d8%ae%d8%aa%db%8c/", "poem": "محمّد !\nدروغ گفتند که خوشبختی\nفروخته نمی‌شود\nروزنامه‌ها نوشتند:\nدیشب آسمان قورباغه بارید\nدوست من! خوشبختی‌ات را ربودند\nفریبت دادند\nعذابت دادند\nو تو را\nدر زنجیر کلمات به صلیب کشیدند\nتا به جای تو بگویند: مُردم\nکه جایی در آسمان به تو بفروشند\nآه! گریه شایسته نیست\nمن خجالت می‌کشم محمّد\nقورباغه ها شادی‌مان را به تاراج بردند\nو من با وجود درد و رنج\nهمچنان\nدر مسیر خورشید حرکت می‌کنم\nخنجرها را در شب کاشتند\nو سگها\nکه سقف شب بر آنها آوار شده\nسرپیچی می‌کنند\nمحمّد!\nسر می­‌پیچند\nمراقب باش\nخیانت می‌کنند.\nم", "poet_nationality": "عرب", "poet_name": "عبدالوهاب بیاتی", "poet_link": "https://echolalia.ir/category/sher/arabic-poet/abd-al-wahhab-bayati/"}
{"title": "فاحشه‌ای که قطار او را جا گذاشته", "link": "https://echolalia.ir/%d9%81%d8%a7%d8%ad%d8%b4%d9%87%e2%80%8c%d8%a7%db%8c-%da%a9%d9%87-%d9%82%d8%b7%d8%a7%d8%b1-%d8%a7%d9%88-%d8%b1%d8%a7-%d8%ac%d8%a7-%da%af%d8%b0%d8%a7%d8%b4%d8%aa%d9%87/", "poem": "تمدن سقوط می‌کند\nقلبی از گل\nو چشمانی بی قرار\nکه در عمق این دو چاه\nروز  خشک می‌شود\nفاحشه ای که قطار او را به جا گذاشته\nدر شب اروپا\nبدون هیچ تن پوشی\nزیر رگبار و باران\nخواهد مرد\nاگر  صدایش می زدم\nمی‌خواستم بگویم :\nای پیرزن\nای جامه دریده\nاز قطار ماندی !\nم", "poet_nationality": "عرب", "poet_name": "عبدالوهاب بیاتی", "poet_link": "https://echolalia.ir/category/sher/arabic-poet/abd-al-wahhab-bayati/"}
{"title": "دیوار‌های شهر به من گفتند", "link": "https://echolalia.ir/%d8%af%db%8c%d9%88%d8%a7%d8%b1%e2%80%8c%d9%87%d8%a7%db%8c-%d8%b4%d9%87%d8%b1-%d8%a8%d9%87-%d9%85%d9%86-%da%af%d9%81%d8%aa%d9%86%d8%af/", "poem": "دیوار‌های شهر به من گفتند\nیا تو را فراموش کنم و یا بمیرم\nعشق ما را جز عشق آرام نمی بخشد\nپس این دل را سکوت اولی‌تر است\nآسمان ، در تعبید گاه من\nدر شهرم ، می‌بارد\nو ز تو نه خبر تازه‌ای دارم نه نامه‌ای\nهدیه ی من برای تو\nکه شعله‌ی آتش کوچک منی\nدو بوسه است\nپس به رغم زندان‌های زمین\nدستت را به سوی من دراز کن\nدو دستت را\nچرا که من غمگینم\nو آسمان در دل و در شهر می‌بارد\nم", "poet_nationality": "عرب", "poet_name": "عبدالوهاب بیاتی", "poet_link": "https://echolalia.ir/category/sher/arabic-poet/abd-al-wahhab-bayati/"}
{"title": "امروز نه آغاز و نه انجام جهان است", "link": "https://echolalia.ir/neither-begin-nor-end/", "poem": "امروز نه آغاز و نه انجام جهان است \nای بس غم و شادی که پس پرده نهان است\nگر مرد رهی غم مخور از دوری و دیری \nدانی که رسیدن هنر گام زمان است\nآبی که بر آسود زمینش بخورد زود \nدریا شود آن رود که پیوسته روان است\nباشد که یکی هم به نشانی بنشیند \nبس تیر که در چله این کهنه کمان است\nاز روی تو دل کندنم آموخت زمانه \nاین دیده از آن روست که خونابه فشان است\nای کوه تو فریاد من امروز شنیدی \nدردیست در این سینه که همزاد جهان است\nاز داد و وداد آن همه گفتند و نکردند \nیارب چقدر فاصله ی دست و زبان است\nخون می چکد از دیده در این کنج صبوری \nاین صبر که من می کن افشردن جان است\nاز راه مرو سایه که آن گوهر مقصود \nگنجی است که اندر قدم راهروان است", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "نگاهت می‌کنم خاموش و خاموشی زبان دارد", "link": "https://echolalia.ir/i-look-at-you-silently/", "poem": "نگاهت می کنم خاموش و خاموشی زبان دارد \nزبان عاشقان چشم است و چشم از دل نشان دارد\nچه خواهش ها درین خاموشیِ گویاست نشنیدی؟ \nتو هم چیزی بگو چشم و دلت گوش و زبان دارد\nبیا تا آنچه از دل می رسد بر دیده بنشانیم \nزبانبازی به حرف و صوت معنی را زیان دارد\nچو هم پرواز خورشیدی مکن از سوختن پروا \nکه جفت جان ما در باغ آتش آشیان دارد\nالا ای آتشین پیکر! برآی از خاک و خاکستر \nخوشا آن مرغ بالاپر که بال کهکشان دارد\nزمان فرسود دیدم هرچه از عهد ازل دیدم \nزهی این عشق عاشق کش که عهد بی زمان دارد\nببین داس بلا ای دل مشو زین داستان غافل \nکه دست غارت باغ است و قصد ارغوان دارد\nدرون‌ها شرحه شرحه ست از دم و داغ جدایی‌ها \nبیا از بانگ نی بشنو که شرحی خون فشان دارد\nدهان (سایه) می‌بندند و باز از عشوهٔ عشقت \nخروش جان او آوازه در گوش جهان دارد\nعنوان شعر: زهی این عشق عاشق کش", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "چه مبارک است این غم", "link": "https://echolalia.ir/this-sorrow/", "poem": "چه مبارک است این غم که تو در دلم نهادی \nبه غمت که هرگز این غم ندهم به هیچ شادی\nز تو دارم این غمِ خوش به جهان ازا ین چه خوشتر \nتو چه دادیَم که گویم که از آن به‌اَم ندادی\nچه خیال می‌توان بست و کدام خواب نوشین \nبه از این درِ تماشا که به روی من گشادی\nتویی آن که خیزد از وی همه خرمی و سبزی \nنظرِ کدام سروی؟ نفسِ کدام بادی؟\nهمه بوی آرزویی مگر از گل بهشتی \nهمه رنگی و نگاری مگر از بهار زادی\nز کدام ره رسیدی ز کدام در گذشتی \nکه ندیده دیده رویت به درونِ دل فتادی\nبه سرِ بلندت ای سرو که در شبِ زمین‌کن \nنفسِ سپیده داند که چه راست ایستادی\nبه کرانه‌های معنی نرسد سخن چه گویم \nکه نهفته با دل سایه چه در میان نهادی", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "ارغوان شاخه همخون جدا مانده من", "link": "https://echolalia.ir/judas-tree/", "poem": "ارغوان شاخه همخون جدا مانده من \nآسمان تو چه رنگ است امروز؟ \nآفتابی‌ست هوا؟ \nیا گرفته است هنوز ؟ \nمن در این گوشه که از دنیا بیرون است \nآسمانی به سرم نیست \nاز بهاران خبرم نیست \nآنچه می‌بینم دیوار است \nآه این سخت سیاه \nآنچنان نزدیک است \nکه چو بر می‌کشم از سینه نفس \nنفسم را بر می‌گرداند \nره چنان بسته که پرواز نگه \nدر همین یک قدمی می‌ماند\nکورسویی ز چراغی رنجور \nقصه‌پرداز شب ظلمانیست \nنفسم می‌گیرد \nکه هوا هم اینجا زندانی‌ست \nهر چه با من اینجاست \nرنگ رخ باخته است \nآفتابی هرگز \nگوشه چشمی هم \nبر فراموشی این دخمه نینداخته است \nاندر این گوشه خاموش فراموش شده \nکز دم سردش هر شمعی خاموش شده \nیاد رنگینی در خاطر من \nگریه می‌انگیزد \nارغوانم آنجاست \nارغوانم تنهاست \nارغوانم دارد می‌گرید \nچون دل من که چنین خون ‌آلود \nهر دم از دیده فرو می‌ریزد \nارغوان \nاین چه رازیست که هر بار بهار \nبا عزای دل ما می‌آید؟ \nکه زمین هر سال از خون پرستوها رنگین است \nوین چنین بر جگر سوختگان \nداغ بر داغ می‌افزاید؟ \nارغوان پنجه خونین زمین \nدامن صبح بگیر \nوز سواران خرامنده خورشید بپرس \nکی بر این دره‌ی غم می‌گذرند؟ \nارغوان خوشه خون \nبامدادان که کبوترها \nبر لب پنجره‌ی باز سحر غلغله می‌آغازند \nجان گل رنگ مرا \nبر سر دست بگیر \nبه تماشاگه پرواز ببر \nآه بشتاب که هم پروازان \nنگران غم هم پروازند \nارغوان بیرق گلگون بهار \nتو برافراشته باش \nشعر خونبار منی \nیاد رنگین رفیقانم را \nبر زبان داشته باش \nتو بخوان نغمه ناخوانده‌ی من \nارغوان شاخه همخون جدا مانده من\nشعر ارغوان هوشنگ ابتهاج(سایه)", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "موج رقص انگیز پیراهن چو لغزد بر تنش", "link": "https://echolalia.ir/need/", "poem": "موج رقص انگیز پیراهن چو لغزد بر تنش \n جان به رقص آید مرا از لغزش پیراهنش\nحلقه ی گیسو به گرد گردنش حسرت نماست \nای دریغا گر رسیدی دست من در گردنش\nهر دمم پیش اید و با صد زبان خواند به چشم \nوین چنین بگریزد و پرهیز باشد از منش\nمی تراود بوی جان امروز از طرف چمن \nبوسه ای دادی مگر ای باد گل بو بر تنش\nهمره دل در پی اش افتان و خیزان می روم \nوه که گر روزی به چنگ من در افتد دامنش\nدر سراپای وجودش هیچ نقصانی نبود \nگر نبودی این همه نامهربانی کردنش\nسایه که باشد شبی کان رشک ماه و آفتاب \nدر شبستان تو تابد شمع روی روشنش", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "به نام شما", "link": "https://echolalia.ir/in-your-name/", "poem": "زمان قرعه ی نو می زند به نام شما \nخوشا شما که جهان می رود به کام شما\nدرین هوا چه نفس ها پر آتش است و خوش است \nکه بوی عود دل ماست در مشام شما\nتنور سینه ی سوزان ما به یاد آرید \nکز آتش دل ما پخته گشت خام شما\nفروغ گوهری از گنج خانه ی دل ماست \nچراغ صبح که بر می دمد ز بام شما\nز صدق آینه کردار صبح خیزان بود \nکه نقش طلعت خورشید یافت شام شما\nزمان به دست شما می دهد زمام مراد \nاز آن که هست به دست خرد زمام شما\nهمای اوج سعادت که می گریخت ز خاک \nشد از امان زمین دانه چین دام شما\nبه زیر ران طلب زین کنید اسب مراد \nکه چون سمند زمین شد سپهر رام شما\nبه شعر سایه در آن بزمگاه آزادی \nطرب کنید که پر نوش باد جام شما", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "خبر کوتاه بود", "link": "https://echolalia.ir/%d8%ae%d8%a8%d8%b1-%da%a9%d9%88%d8%aa%d8%a7%d9%87-%d8%a8%d9%88%d8%af/", "poem": "خبر کوتاه بود:\n_«اعدامشان کردند.»\nخروش دخترک برخاست.\nلبش لرزید.\nدو چشم خسته‌اش از اشک پُر شد،\nگریه را سر داد…\nو من با کوششی پُر درد، اشکم را نهان کردم.\n_چرا اعدامشان کردند؟\nمی‌پرسد ز من با چشم اشک‌آلود،\nچرا اعدامشان کردند؟\n_ عزیزم، دخترم!\nآنجا، شگفت‌انگیز دنیایی است:\nدروغ و دشمنی فرمانروایی می‌کُند آنجا.\nطلا: این کیمیای خونِ انسان‌ها\nخدایی می‌کُند آنجا.\nشگفت‌انگیز دنیایی که همچون قرن‌های دور\nهنوز از ننگ آزار سیاهان دامن‌آلوده‌ست.\nدر آنجا حق و انسان حرف‌های پوچ و بیهوده‌ست.\nدر آنجا رهزنی، آدم‌کُشی، خون‌‌ریزی آزادست،\nو دست‌و پای آزادی‌ست در زنجیر…\nعزیزم، دخترم!\nآنان\nبرای دشمنی با من\nبرای دشمنی با تو\nبرای دشمنی با راستی اعدامشان کردند!\nو هنگامی که یاران،\nبا سرود زندگی بر لب،\nبه‌سوی مرگ می‌رفتند،\nامیدی آشنا می‌زد چو گُل در چشمشان لبخند.\nبه‌شوق زندگی آواز می‌خواندند.\nو تا پایان به‌راه روشن خود باوفا ماندند.\nعزیزم!\nپاک کُن از چهره اشکت را، ز جا برخیز!\nتو در من زنده‌ای، من در تو: ما هرگز نمی‌میریم.\nمن و تو با هزاران دگر،\nاین راه را دنبال می‌گیریم.\nاز آنِ ماست پیروزی.\nاز آنِ ماست فردا، با همه شادی و بهروزی.\nعزیزم!\nکار دنیا رو به آبادی‌ست.\nو هر لاله که از خون شهیدان می‌دمد امروز،\nنوید روز آزادی‌ست.", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "خانه دلتنگ غروبی خفه بود", "link": "https://echolalia.ir/%d8%ae%d8%a7%d9%86%d9%87-%d8%af%d9%84%d8%aa%d9%86%da%af-%d8%ba%d8%b1%d9%88%d8%a8%db%8c-%d8%ae%d9%81%d9%87-%d8%a8%d9%88%d8%af/", "poem": "خانه دلتنگ غروبی خفه بود \nمثل امروز که تنگ است دلم \nپدرم گفت چراغ \nو شب از شب پُر شد \nمن به خود گفتم \nیک روز گذشت \nمادرم آه کشید \nزود برخواهد گشت\nابری آهسته به چشمم لغزید \nو سپس خوابم برد \nکه گمان داشت که هست این همه درد \nدر کمین دل آن کودک خرد؟ \nآری آن روز چو می رفت کسی \nداشتم آمدنش را باور \nمن نمی دانستم معنی هرگز را \nتو چرا بازنگشتی دیگر؟\nآه ای واژه ی شوم \nخو نکرده ست دلم با تو هنوز \nمن پس از این همه سال \nچشم دارم در راه \nکه بیایند عزیزانم آه…\nشعر « تاسیان » از دفتر شعر راهی و آهی", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "شب فرو می افتاد", "link": "https://echolalia.ir/night-fell/", "poem": "شب فرو می افتاد\nبه درون آمدم و پنجره ها را بستم\nباد با شاخه در آویخته بود\nمن درین خانه ی تنها…تنها\nغم عالم به دلم ریخته بود\nناگهان حس کردم\nکه کسی\nآنجا بیرون در باغ\nدر پس پنجره ام می گرید\nصبحگاهان\nشبنم\nمی چکید از گل سیب", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "بهار غم انگیز", "link": "https://echolalia.ir/the-sad-spring/", "poem": "بهار آمد ، گل و نسرین نیاورد\nنسیمی بوی فروردین نیاورد\nپرستو آمد و از گل خبر نیست\nچرا گل با پرستو همسفر نیست ؟\nچه افتاد این گلستان را ، چه افتاد ؟\nکه آیین بهاران رفتش از یاد\nچرامی نالد ابر برق در چشم\nچه می گرید چنین زار از سر خشم ؟\nچرا خون می چکد از شاخه ی گل\nچه پیش آمد ؟ کجا شد بانگ بلبل ؟\nچه درد است این ؟ چه درد است این ؟ چه درد است ؟\nکه در گلزار ما این فتنه کردست ؟\nچرا در هر نسیمی بوی خون است ؟\nچرا زلف بنفشه سرنگون است ؟\nچرا سر برده نرگس در گریبان ؟\nچرا بنشسته قمری چون غریبان ؟\nچرا پروانگان را پر شکسته ست ؟\nچرا هر گوشه گرد غم نشسته ست ؟\nچرا مطرب نمی خواند سرودی ؟\nچرا ساقی نمی گوید درودی ؟\nچه آفت راه این هامون گرفته ست ؟\nچه دشت است این که خاکش خون گرفته ست ؟\nچرا خورشید فروردین فروخفت ؟\nبهار آمد گل نوروز نشکفت\nمگر خورشید و گل را کس چه گفته ست ؟\nکه این لب بسته و آن رخ نهفته ست ؟\nمگر دارد بهار نورسیده\nدل و جانی چو ما در خون کشیده ؟\nمگر گل نو عروس شوی مرده ست\nکه روی از سوگ و غم در پرده برده ست ؟\nمگر خورشید را پاس زمین است ؟\nکه از خون شهیدان شرمگین است\nبهارا ، تلخ منشین ،خیز و پیش ای\nگره وا کن ز ابرو ،چهره بگشای\nبهارا خیز و زان ابر سبک رو\nبزن آبی به روی سبزه ی نو\nسر و رویی به سرو و یاسمن بخش\nنوایی نو به مرغان چمن بخش\nبر آر از آستین دست گل افشان\nگلی بر دامن این سبزه بنشان\nگریبان چاک شد از ناشکیبان\nبرون آور گل از چاک گریبان\nنسیم صبحدم گو نرم برخیز\nگل از خواب زمستانی برانگیز\nبهارا بنگر این دشت مشوش\nکه می بارد بر آن باران آتش\nبهارا بنگر این خاک بلاخیز\nکه شد هر خاربن چون دشنه خون ریز\nبهارا بنگر این صحرای غمناک\nکه هر سو کشته ای افتاده بر خاک\nبهارا بنگر این کوه و در و دشت\nکه از خون جوانان لاله گون گشت\nبهارا دامن افشان کن ز گلبن\nمزار کشتگان را غرق گل کن\nبهارا از گل و می آتشی ساز\nپلاس درد و غم در آتش انداز\nبهارا شور شیرینم برانگیز\nشرار عشق دیرینم برانگیز\nبهارا شور عشقم بیشتر کن\nمرا با عشق او شیر و شکر کن\nگهی چون جویبارم نغمه آموز\nگهی چون آذرخشم رخ برافروز\nمرا چون رعد و توفان خشمگین کن\nجهان از بانگ خشمم پر طنین کن\nبهارا زنده مانی ، زندگی بخش\nبه فروردین ما فرخندگی بخش\nهنوز اینجا جوانی دلنشین است\nهنوز اینجا نفس ها آتشین است\nمبین کاین شاخه ی بشکسته خشک است\nچو فردا بنگری ، پر بید مشک است\nمگو کاین سرزمینی شوره زار است\nچو فردا در رسد ، رشک بهار است\nبهارا باش کاین خون گل آلود\nبر آرد سرخ گل چون آتش از دود\nبر اید سرخ گل ، خواهی نخواهی\nوگر خود صد خزان آرد تباهی\nبهارا ، شاد بنشین ، شاد بخرام\nبده کام گل و بستان ز گل کام\nاگر خود عمر باشد ، سر بر آریم\nدل و جان در هوای هم گماریم\nمیان خون و آتش ره گشاییم\nازین موج و ازین توفان براییم\nدگربارت چو بینم ، شاد بینم\nسرت سبز و دلت آباد بینم\nبه نوروز دگر ، هنگام دیدار\nبه آیین دگر ایی پدیدار", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "به کجا آیا خواهیم رسید آخر؟", "link": "https://echolalia.ir/where-are-we-going-to-get-the-last/", "poem": "بنشینیم و بیندیشیم\nاین همه با هم بیگانه\nاین همه دوری و بیزاری\nبه کجا ایا خواهیم رسید آخر ؟\nو چه خواهد آمد بر سر ما با این دلهای پراکنده؟\nجنگلی بودیم\nشاخه در شاخه همه آغوش\nریشه در ریشه همه پیوند\nوینک انبوه درختانی تنهاییم\nمهربانی به دل بسته ما مرغی ست\nکز قفس در نگشادیمش\nو. به عذری که فضایی نیست\nوندرین باغ خزان خورده\nجز سموم ستم آورده هوایی نیست\nره پرواز ندادیمش\nهستی ما که چو اینه\nتنگ بر سینه فشردیمش از وحشت سنگ انداز\nنه صفا و نه تماشا به چه کار آمد؟\nدشمنی دل ها را با کین خوگر کرد\nدست ها با دشنه همدستان گشتند\nو زمین از بدخواهی به ستوه آمد\nای دریغا که دگر دشمن رفت از یاد\nوینک از سینه دوست\nخون فرو می ریزد\nدوست کاندر بر وی گریه انباشته را نتوانی سر داد\nچه توان گفتمش؟\nبیگانه ست\nو سرایی که به چشم انداز پنجره اش\nنیست درختی که بر او مرغی\nبه فغان تو دهد پاسخ زندان است\nمن به عهدی که بدی مقبول\nو توانایی دانایی ست\nبا تو از خوبی می گویم\nاز تو دانایی می جویم\nخوب من ! دانایی را بنشان بر تخت\nو توانایی را حلقه به گوشش کن\nمن به عهدی که وفاداری\nداستانی ملال آور\nو ابلهی نیست دگر افسوس\nداشتن جنگ برادرها را باور\nآشتی را\nبه امیدی که خرد فرمان خواهد راند\nمی کنم تلقین\nوندر این فتنه بی تدبیر\nبا چه دلشوره و بیمی نگرانم من\nاین همه با هم بیگانه\nاین همه دوری و بیزاری\nبه کجا ایا خواهیم رسید آخر ؟\nو چه خواهد آمد بر سر ما با این دلهای پراکنده ؟\nبنششینیم و بیندیشیم", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "باز شوق یوسفم دامن گرفت", "link": "https://echolalia.ir/yusufhs-enthusiasm-began-to-grow/", "poem": "باز شوق یوسفم دامن گرفت\nپیر ما را بوی پیراهن گرفت\nای دریغا نازک آرای تنش\nبوی خون می آید از پیراهنش\nای برادرها خبر چون می برید ؟\nاین سفرآن گرگ یوسف را درید\nیوسف من پس چه شد پیراهنت ؟\nبرچه خاکی ریخت خون روشنت ؟\nبر زمین سرد خون گرم تو\nریخت آن گرگ و نبودش شرم تو\nتا نپنداری ز یادت غافلم\nگریه می جوشد شب و روز از دلم\nداغ ماتم هاست بر جانم بسی\nدر دلم پیوسته می گرید کسی\nای دریغا پاره دل جفت جان\nبی جوانان مانده جاویدان جهان ؟\nدر بهار عمر ای سرو جوان\nریختی چون برگریز ارغوان\nارغوانم ارغوانم لاله ام\nدر غمت خون میچکد از ناله ام\nآن شقایق رسته در دامان دشت\nگوش کن تا با تو گوید سرگذشت\nنغمه ناخوانده را دادم به رود\nتا بخوانم با جوانان این سرود\nچشمه ای در کوه می جوشد ، منم\nکز درون سنگ بیرون میزنم\nاز نگاه آب تابیدم به گل\nوز رخ خود رنگ بخشیدم به گل\nپر زدم از گل به خونآب شفق\nناله گشتم در گلوی مرغ حق\nپر شدم از خون بلبل لب به لب\nرفتم از جام شفق در کام شب\nآذرخش از سینه من روشن است\nتندر توفنده فریاد من است\nهرکجا مشتی گره شد مشت من\nزخمی هر تازیانه پشت من\nهرکجا فریاد آزادی منم\nمن در این فریادها دم میزنم", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "دست کوتاه من و دامن آن سرو بلند", "link": "https://echolalia.ir/%d8%af%d8%b3%d8%aa-%da%a9%d9%88%d8%aa%d8%a7%d9%87-%d9%85%d9%86-%d9%88-%d8%af%d8%a7%d9%85%d9%86-%d8%a2%d9%86-%d8%b3%d8%b1%d9%88-%d8%a8%d9%84%d9%86%d8%af/", "poem": "دست کوتاه من و دامن آن سرو بلند\nسایه ی سوخته دل این طمع خام مبند\nدولت وصل تو ای ماه نصیب که شود\nتا از آن چشم خورد باده و زان لب گل قند\nخوش تر از نقش توام نیست در ایینه ی چشم\nچشم بد دور ، زهی نقش و زهی نقش پسند\nخلوت خاطر ما را به شکایت مشکن\nکه من از وی شدم ای دل به خیالی خرسند\nمن دیوانه که صد سلسله بگسیخته ام\nتا سر زلف تو باشد نکشم سر ز کمند\nقصه ی عشق من آوازه به افلک رساند\nهمچو حسن تو که صد فتنه در آفاق افکند\nسایه از ناز و طرب سر به فلک خواهم سود\nاگر افتد به سرم سایه ی آن سرو بلند", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "من همان نایم که گر خوش بشنوی", "link": "https://echolalia.ir/%d9%85%d9%86-%d9%87%d9%85%d8%a7%d9%86-%d9%86%d8%a7%db%8c%d9%85-%da%a9%d9%87-%da%af%d8%b1-%d8%ae%d9%88%d8%b4-%d8%a8%d8%b4%d9%86%d9%88%db%8c/", "poem": "من همان نایم که گر خوش بشنوی شرح دردم با تو گوید مثنوی\nیک نفس دردم ، هزار آواز بین روح را شیدایی پرواز بین\nمن همان جامم که گفت آن غمگسار با دل خونین، لب خندان بیار\nمن خمش کردم خروش چنگ را گر چه صد زخم است این دلتنگ را\nمن همان عشقم که در فرهاد بود او نمی دانست و خود را می ستود\nمن همی کندم نه تیشه، کوه را، عشق شیدا می کند اندوه را\nدر رخ لیلی نمودم خویش را سوختم مجنون خود اندیش را\nمی گرستم در دلش با درد دوست او گمان می کرد اشک چشم اوست", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "چه غریب ماندی ای دل", "link": "https://echolalia.ir/%da%86%d9%87-%d8%ba%d8%b1%db%8c%d8%a8-%d9%85%d8%a7%d9%86%d8%af%db%8c-%d8%a7%db%8c-%d8%af%d9%84/", "poem": "چه غریب ماندی ای دل ! نه غمی ، نه غمگساری\nنه به انتظار یاری ، نه ز یار انتظاری\nغم اگر به کوه گویم بگریزد و بریزد\nکه دگر بدین گرانی نتوان کشید باری\nچه چراغ چشم دارد دلم از شبان و روزان\nکه به هفت آسمانش نه ستاره ای ست باری\nدل من ! چه حیف بودی که چنین ز کار ماندی\nچه هنر به کار بندم که نماند وقت کاری\nنرسید آن ماهی که به تو پرتوی رساند\nدل آبگینه بشکن که نماند جز غباری\nهمه عمر چشم بودم که مگر گلی بخندد\nدگر ای امید خون شو که فرو خلید خاری\nسحرم کشیده خنجر که ، چرا شبت نکشته ست\nتو بکش که تا نیفتد دگرم به شب گذاری\nبه سرشک همچو باران ز برت چه برخورم من ؟\nکه چو سنگ تیره ماندی همه عمر بر مزاری\nچو به زندگان نبخشی تو گناه زندگانی\nبگذار تا بمیرد به بر تو زنده واری\nنه چنان شکست پشتم که دوباره سر بر آرم\nمنم آن درخت پیری که نداشت برگ و باری\nسر بی پناه پیری به کنار گیر و بگذر\nکه به غیر مرگ دیگر نگشایدت کناری\nبه غروب این بیابان بنشین غریب و تنها\nبنگر وفای یاران که رها کنند یاری", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "در کوچه سار شب", "link": "https://echolalia.ir/%d8%af%d8%b1-%da%a9%d9%88%da%86%d9%87-%d8%b3%d8%a7%d8%b1-%d8%b4%d8%a8/", "poem": "در این سرای بی کسی کسی به در نمی زند\nبه دشــت پـر مـلال مـا پـرنـده پـر نمی زند\nیـکی زشـب گرفتگــان چـراغ بـر نمی کند\nکسی به کوچه سـار شـب در سحر نمی زند\nنـشسته ام در انـتظار این غـبـار بی سـوار\nدریغ کـز شـبی چنین سـپیده سـر نمی زند\nدل خـراب من دگـر خـراب تـر نمی شود\nکه خنجر غمت از این خـراب تر نمی زند\nگذر گهی ست پر ستم که اندرو به غیر غم\nیـکی صلای آشــنـا بـه رهگـذر نـمی زند\nچه چشم پاسخ است از این دریچه های بسته ات\nبـرو کـه هـیچ کـس نـدا به گـوش کـر نمی زند\nنـه سـایه دارم و نـه بـر، بیفکننـدم و سـزاست\nاگـر نـه بـر درخــت تـر کـسی تـبـر نمی زند", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "آخر دل است این", "link": "https://echolalia.ir/%d8%af%d9%84-%da%86%d9%88%d9%86-%d8%aa%d9%88%d8%a7%d9%86-%d8%a8%d8%b1%db%8c%d8%af%d9%86-%d8%a7%d8%b2%d9%88-%d9%85%d8%b4%da%a9%d9%84-%d8%a7%d8%b3%d8%aa-%d8%a7%db%8c%d9%86/", "poem": "دل چون توان بریدن ازو مشکل است این\nآهن که نیست جان من آخر دل است این\nمن می شناسم این دل مجنون خویش را\nپندش مگوی که بی حاصل است این\nجز بند نیست چاره ی دیوانه و حکیم\nپندش دهد هنوز ، عجب عاقل است این\nگفتم طبیب این دل بیمار آمده ست\nای وای بر من و دل من، قاتل است این\nمنت چرا نهیم که بر خاک پای یار\nجانی نثار کردم و ناقابل است این\nاشک مرا بدید و بخندید مدعی\nعیبش مکن که از دل ما غافل است این\nپندم دهد که سایه درین غم صبور باش\nدر بحر غرقه ام من و بر ساحل است این", "poet_nationality": "ایرانی", "poet_name": "هوشنگ ابتهاج", "poet_link": "https://echolalia.ir/category/sher/iranian-poets/hushang-ebtehaj/"}
{"title": "تو در زندگی من آخرین لبخندی", "link": "https://echolalia.ir/%d8%aa%d9%88-%d8%af%d8%b1-%d8%b2%d9%86%d8%af%da%af%db%8c-%d9%85%d9%86-%d8%a2%d8%ae%d8%b1%db%8c%d9%86-%d9%84%d8%a8%d8%ae%d9%86%d8%af%db%8c/", "poem": "زمانی بود که تو لبریز لبخند بودی\nلبخندهایی از شگفتی ، شوق یا شیطنت\nو گاهی لبخندی تلخ و کوتاه\nاما به هر حال لبخند بود\nامروز هیچ لبخندی برایت نمانده است\nمن دشتی خواهم یافت که در آن بروید هزاران گل لبخند\nو یک بغل از زیباترین لبخندها برایت می‌آورم\nولی تو می‌گویی به لبخند نیازی نداری\nچرا که بی اندازه خسته‌ای از لبخندهای بیگانه و لبخندهای من\nمن خود نیز خسته‌ام از لبخندهای بیگانه\nمن نیز خسته‌ام از لبخندهای خود\nلبخندهای دروغین که در فراسویشان پنهان می‌شوم\nلبخندهایی که مرا عبوس‌تر می‌کنند\nدر حقیقت من هیچ لبخندی نیست\nتو در زندگی من آخرین لبخندی\nلبخندی بر چهره‌ای که هرگز متبسم نمی‌شود", "poet_nationality": "روسیه", "poet_name": "یوگنی یوفتوشنکو", "poet_link": "https://echolalia.ir/category/sher/russian-poets/yevgeny-yevtushenko/"}
{"title": "با مرگ هر انسانی", "link": "https://echolalia.ir/%d8%a8%d8%a7-%d9%85%d8%b1%da%af-%d9%87%d8%b1-%d8%a7%d9%86%d8%b3%d8%a7%d9%86%db%8c/", "poem": "با مرگ هر انسانی\nنخستین برف\nنخستین بوسه و\nنخستین دعوا هم می‌می‌رند\nآدم ها نمی‌میرند\nدنیاها در آنها می‌میرند", "poet_nationality": "روسیه", "poet_name": "یوگنی یوفتوشنکو", "poet_link": "https://echolalia.ir/category/sher/russian-poets/yevgeny-yevtushenko/"}
{"title": "قضاوت", "link": "https://echolalia.ir/%d9%82%d8%b6%d8%a7%d9%88%d8%aa/", "poem": "صدای خش خش علف های وحشی می آید\nو درختان با نگاهی متوحش\nبه تماشا ایستاده اند\nبرای قضاوت", "poet_nationality": "روسیه", "poet_name": "یوگنی یوفتوشنکو", "poet_link": "https://echolalia.ir/category/sher/russian-poets/yevgeny-yevtushenko/"}
{"title": "درخت", "link": "https://echolalia.ir/this-old-tree/", "poem": "این درخت پیر \nبرای شعر شدن \nسال ها منتظر ماند \nهیچ کس او را نفهمید \nحتی وقتی \nرهگذری را می دید \nبا تکانی ملایم \nخود را خسته نکرد\nای درختِ بی برگِ غبارگرفته \nایستاده بر کرانه ی جاده \nحالا دیگر یک شعری \nتنها یک درخت نیستی!", "poet_nationality": "ترکیه", "poet_name": "احمد ارهان", "poet_link": "https://echolalia.ir/category/sher/turkey-poet/ahmet-erhan/"}
{"title": "در جیب پالتوام", "link": "https://echolalia.ir/in-the-pocket-of-my-coat/", "poem": "در یک جیب پالتو ام مرگ و \nدر جیب دیگرش زندگی را گذاشتم\nدر یک جیب شادی و در جیب دیگر غم،\nدر یکی به سراغم آمدن و در دیگری از من فرار کردنت را\nدر یک جیب پالتو ام شجاعت و در جیب دیگر ترس را گذاشتم\nیک طرف دوستانم و یک طرف دشمنانم را\nچقدر چیزهای دوست داشتنی و نفرت انگیز در این دنیا وجود دارد…\nدر یک جیب پالتو ام عقلم را و در جیب دیگر قلبم را گذاشتم\nاینگونه بود که توانستم قدم بزنم…", "poet_nationality": "ترکیه", "poet_name": "احمد ارهان", "poet_link": "https://echolalia.ir/category/sher/turkey-poet/ahmet-erhan/"}
{"title": "سرزمینم", "link": "https://echolalia.ir/my-land/", "poem": "‌همچون سرزمینم زخمی‌ام \nنه کمتر و نه بیشتر! \nچون پرتگاهی عمیقم‌ام \nبر روی تمام نقشه‌ها\nشب‌ها در کابوس‌هایم \nصدای جیغ می‌شنوم \nهرگز معنای آرامش را نفهمیدم \nدر تاریخ پر از دروغ و اشتباهم\nهمچون سرزمینم زخمی‌ام \nبه تنهایی ایستاده‌ام \nدر مقابل تمام دنیا \nاین سال‌ها، تقویم نیستند \nامید من هستند \nکه بی‌صدا \nخاکستر می‌شوند.", "poet_nationality": "ترکیه", "poet_name": "احمد ارهان", "poet_link": "https://echolalia.ir/category/sher/turkey-poet/ahmet-erhan/"}
{"title": "بیدار شو دلم", "link": "https://echolalia.ir/wake-up-my-heart/", "poem": "بیدار شو دلم \nزمان جدایی فرا رسید \nباد سیلی می‌زند \nبر تن لرزانم\nشب‌ها بلند هستند؟ \nیا من فقیرم؟ \nکه با نان و شعر و شراب \nروزگار می‌گذرانم\nبیدار شو دلم \nزمان جدایی فرا رسید \nبگذار مرگ هم بمیرد \nو من آخرین مرده باشم\nکوچه مانند یک گره \nبه دور گردنم پیچیده است \nآنان که اشتباه زندگی کردند،درست خواهند مرد \nاین است قانون من", "poet_nationality": "ترکیه", "poet_name": "احمد ارهان", "poet_link": "https://echolalia.ir/category/sher/turkey-poet/ahmet-erhan/"}
{"title": "مادر، من آمدم", "link": "https://echolalia.ir/mother-i-came/", "poem": "مادر، من آمدم \nبا سراپایی آشفته از غبار راه‌های دراز \n تار و پود آن پیراهن طرح دار سبز رنگ که برایم بافتی \nخیلی وقت پیش از هم گسسته است\nمادر، من آمدم \nخسته از سر هر جاده با خودم روبرو شدن\nآدمی همیشه تلخ،همیشه مست و لرزان \nکه شعرها را به جان هم می‌اندازد\nآب چاه و شیره انجیرها خیلی وقت است که خشکیده \nباغچه‌ای که روزی وسعتش تمام دنیایم بود را خار و علف هرز در بر گرفته\nکلون در از نم سیاه شده \nنعل اسب و بوته ی سیر هنوز سر جایشان هستند \nصدایت که می‌گفتی پسرم نامه بنویس،هنوز در گوشم می‌پیچد\nمادر من آمدم \nچون ماهی در تور افتاده \nو آب در لیوان اسیر شده ناامیدم\nزانوهایت هنوز سرم را تاب می‌آورد؟ \nمادر، من آمدم \nپسرت \nپسر بدبختت", "poet_nationality": "ترکیه", "poet_name": "احمد ارهان", "poet_link": "https://echolalia.ir/category/sher/turkey-poet/ahmet-erhan/"}
{"title": "یادگارِ من از او", "link": "https://echolalia.ir/my-memory-of-her/", "poem": "شبی نَبوده که من یادِ روی او نکنم: \nوَ با خیالِ رُخ اش باز گفت وگو نکنم. \nچنان حضور می یابد به پیشِ من کانگار \nنظر کنم به رُخ اش، یادِ روی او نکنم!\nزنی که نیست دگر در جهان، دریغادرد!\nچرا به نیستن اش هیچگاه خو نکنم؟\nوَ خوگری ست همالِ فرامُشی: کاری \nاگر چه سخت ولی ممکن، از چه رو نکنم؟\nبلی، من این نکنم، بل که سخت کوشم تا \nنظر بدآنچه کند زنده یادِ او نکنم! \nولی، به دیدنِ هر موی و روی خوش، نشود \nکه باز یاد از آن ویژه روی ومو نکنم! \nزنی که نیست، دریغا! فرای دسترس است: \nنمی توانم اش، امّا، که آرزو نکنم!\nزنی که نیست من اش گم نکرده ام: زین روی، \nنشسته ام همه رؤیا و جُست و جو نکنم. \nگُهر به دست، از آن سر نمی توان بر کرد:\nاز این، چو موج، در این بحر سر فرو نکنم!\nولی فرامُشی آسیبِ بد پسایندی ست:\nبه آن که با سرِ خود کارِ یک عدو نکنم.\nوَ گورگونه گُمایی شود درون بی یاد:\nبه سوی گُم شدن ام خود به است رو نکنم!\nوَ آن یگانه ز من خواست تا جهان ام را،\nکه یادگارِ من از اوست، زیر و رو نکنم.\nوَ گفت بودنِ خود را خیال بشناسم:\nولی خیالِ نبودن به هیچ رو نکنم!\nبیست و دوم آذرماه ۱۳۹۸ / بیدرکجای لندن", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "یادِ رُکسانا", "link": "https://echolalia.ir/roxanas-remember/", "poem": "۱\nچون، بی تو، شبانه، سر به بالین بنهم، \nانگار که سر زیرِ گیوتین بنهم!\nامّا، چو به یاد آورم مرگِ تو را،\nسر زیرِ چنین تیغ به تمکین بنهم!\n۲\nهر روز که من بی تو به سر آوردم،\nغم هام فزود، هر چه من می خوردم!\nبا قهرِ من از تو، عشق شد دشمنِ من:\nای کاش که با تو آشتی می کردم!\n۳\nدر بودنِ من، چه رنج ها می بُردی!\nتنها چو شدی ز من، چه غم ها خوردی!\nاز بودنِ تو، چو زآنِ من، معنا رفت:\nتنها، چو من و خدا، دریغا! مُردی!\n۴\nبا یادِ تو سر چو شب به بالین بنهم،\nانگار که سر به برگِ نسرین بنهم!\nتنهاست به یادِ بوسه هام از لبِ تو:\nمیراثی اگر ز شعرِ شیرین بنهم!\nبیست و یکم آذرماه ۱۳۹۸ / بیدرکجای لندن", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "فراق از تو کشیدم فراغت از تو نجستم", "link": "https://echolalia.ir/away-from-you/", "poem": "فراق از تو کشیدم فراغت از تو نجستم \nهمان دل است هنوزم که بود روزِ نخستم\nکشیدم آنچه بشاید نجستم آنچه نباید \nفراق از تو کشیدم فراغت از تو نجستم\nز ما پذیرش و حاشا جهانیان به تماشا \nتو دام چینى و چابک من آهوى تو که چستم\nمن از نبرد نپیچم ولى به چنگ تو هیچم \nچنان که در کف گرد آفریده زاده ى رستم\nمن و به کار تو سستى ؟ زهى خطا، به درستى \nهمین به عهد شکستن کشیده کار که سستم\nمنم که دیده و دل پاک دارم از همه بدها \nکه دست دیده و دل از جهان به عشق تو شستم\nتو را دو دیده ى دلجو بود ز تیره ى آهو \nچنین که رام تو آمد گریزپا دل چستم\nکهن ز نو نشناسم مویز و مو نشناسم \nچنین که شادم و غمگین چنین که مستم و مستم\nبپوش چشم به آزادگى ز بى برى ى من \nکه سرو اگر شدم از ریشه هاى عشق تو رستم\nدرست ده مى ى نابم خراب کن به شرابم \nگمان مدار خرابم که من خراب درستم", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "شب که می‌شود", "link": "https://echolalia.ir/the-night-will-be/", "poem": "شب که می‌شود\nمن پر از ستاره می‌شوم\nشب که می‌شود،\nمثل آن فشرده عظیم پرشکوه و پرشکوفه ازل\nدر هزار کهکشان ستاره\nپاره‌پاره می‌شوم.\nشب که می‌شود\nماهیان کهکشان\nبا تمام فلس‌های اختران‌شان\nشناورند\nدر زلال بینشم.\nشب که می‌شود،\nمن تمام ماهیان کهکشان،\nو تمام فلس‌های اختران‌شانم،\nآی…\nبشنو، ای فراتر از تمام آفرینش،\nای تمام!\nشب که می‌شود،\nمن تمام آفرینشم.", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "ببار ورنه دیر می‌شود", "link": "https://echolalia.ir/%d8%a8%d8%a8%d8%a7%d8%b1-%d9%88%d8%b1%d9%86%d9%87-%d8%af%db%8c%d8%b1-%d9%85%db%8c%e2%80%8c%d8%b4%d9%88%d8%af/", "poem": "آی تو\nابر کامکار\nبر من ، این به راه باد مشتی از غبار\nنم نم نوازشی ، اگر نه آبشار بخششی ، ببار\nورنه دیر می‌شود\nدیر", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "چه کار از من برآید", "link": "https://echolalia.ir/%da%86%d9%87-%da%a9%d8%a7%d8%b1-%d8%a7%d8%b2-%d9%85%d9%86-%d8%a8%d8%b1%d8%a2%db%8c%d8%af/", "poem": "چه کار از من برآید شعرم ، ای شعر\nجُز این کز من بزاید شعرم ای شعر\nکی ام من یا چه در من با لب تو\nجهان خود را سراید ،شعرم، ای شعر", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "به چشمت تا که نوری هست", "link": "https://echolalia.ir/%d8%a8%d9%87-%da%86%d8%b4%d9%85%d8%aa-%d8%aa%d8%a7-%da%a9%d9%87-%d9%86%d9%88%d8%b1%db%8c-%d9%87%d8%b3%d8%aa/", "poem": "به چشمت تا که نوری هست می خوان\nکتاب از هر کس و هر دست می خوان\nکتاب واقعیت را هم اما\nکه پیش چشم تو باز است می خوان", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "با من بگو", "link": "https://echolalia.ir/%d8%a8%d8%a7-%d9%85%d9%86-%d8%a8%da%af%d9%88/", "poem": "با من بگو\nوقتی که صدها\nصد هزاران سال بگذشت ، آنگاه .\nاما مگو هرگز\nهرگز چه دور است ، آه\nهرگز چه وحشتناک\nهرگز چه بی‌رحم است", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "آلودگی", "link": "https://echolalia.ir/%d8%a2%d9%84%d9%88%d8%af%da%af%db%8c/", "poem": "به جز دریا ندارد تاب دریا\nکه همجوش نهنگ است آب دریا\nنمی خواهند ماند پاکدامان\nاز این آشفته باشد خواب دریا", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "خود خواه", "link": "https://echolalia.ir/%d8%ae%d9%88%d8%af-%d8%ae%d9%88%d8%a7%d9%87/", "poem": "مرا این بس که از خود گم نباشم\nبرای خود کس دوم نباشم\nچو خود خواهم تمام مردمان را\nتو می گویی که از مردم نباشم", "poet_nationality": "ایرانی", "poet_name": "اسماعیل خویی", "poet_link": "https://echolalia.ir/category/sher/iranian-poets/esmail-khoi/"}
{"title": "دوش می‌آمد و رخساره برافروخته بود", "link": "https://echolalia.ir/9941-2/", "poem": "دوش می‌آمد و رخساره برافروخته بود \nتا کجا باز دل غمزده‌ای سوخته بود\nرسم عاشق‌کشی و شیوۀ شهرآشوبی \nجامه‌ای بود که بر قامت او دوخته بود\nجانِ عشّاق سپند رخ خود می‌دانست \nو آتشِ چهره بدین کار برافروخته بود\nگر چه می‌گفت که زارت بکشم، می‌دیدم \nکه نهانش نظری با منِ دلسوخته بود\nکفر زلفش ره دین می‌زد و آن سنگین دل \nدر پی‌اش مشعلی از چهره برافروخته بود\nدل بسی خون به کف آورد ولی دیده بریخت \nاللّه اللّه که تلف کرد و که اندوخته بود\nیار مفروش به دنیا که بسی سود نکرد \nآن که یوسف به زر ناسره بفروخته بود\nگفت و خوش گفت برو خرقه بسوزان حافظ \nیا رب! این قلب‌شناسی ز که آموخته بود؟", "poet_nationality": "ایرانی", "poet_name": "حافظ", "poet_link": "https://echolalia.ir/category/sher/iranian-poets/hafez/"}
{"title": "اسیر عشق تو از هر دو عالم آزادست", "link": "https://echolalia.ir/%d8%a7%d8%b3%db%8c%d8%b1-%d8%b9%d8%b4%d9%82-%d8%aa%d9%88-%d8%a7%d8%b2-%d9%87%d8%b1-%d8%af%d9%88-%d8%b9%d8%a7%d9%84%d9%85-%d8%a2%d8%b2%d8%a7%d8%af%d8%b3%d8%aa/", "poem": "برو به کار خود ای واعظ این چه فریادست\nمرا فتاد دل از ره تو را چه افتادست\nمیان او که خدا آفریده است از هیچ\nدقیقه‌ایست که هیچ آفریده نگشادست\nبه کام تا نرساند مرا لبش چون نای\nنصیحت همه عالم به گوش من بادست\nگدای کوی تو از هشت خلد مستغنیست\nاسیر عشق تو از هر دو عالم آزادست\nاگر چه مستی عشقم خراب کرد ولی\nاساس هستی من زان خراب آبادست\nدلا منال ز بیداد و جور یار که یار\nتو را نصیب همین کرد و این از آن دادست\nبرو فسانه مخوان و فسون مدم حافظ\nکز این فسانه و افسون مرا بسی یادست", "poet_nationality": "ایرانی", "poet_name": "حافظ", "poet_link": "https://echolalia.ir/category/sher/iranian-poets/hafez/"}
{"title": "زلف بر باد نده تا ندهی بر بادم", "link": "https://echolalia.ir/%d8%b2%d9%84%d9%81-%d8%a8%d8%b1-%d8%a8%d8%a7%d8%af-%d9%86%d8%af%d9%87-%d8%aa%d8%a7-%d9%86%d8%af%d9%87%db%8c-%d8%a8%d8%b1-%d8%a8%d8%a7%d8%af%d9%85/", "poem": "زلف بر باد نده تا ندهی بر بادم\nناز بنیاد مکن تا نکنی بنیادم\nمی مخور با همه کس تا نخورم خون جگر\nسر مکش تا نکشد سر به فلک فریادم\nزلف را حلقه مکن تا نکنی دربندم\nطره را تاب مده تا ندهی بر بادم\nیار بیگانه مشو تا نبری از خویشم\nغم اغیار مخور تا نکنی ناشادم\nرخ برافروز که فارغ کنی از برگ گلم\nقد برافراز که از سرو کنی آزادم\nشمع هر جمع مشو ور نه بسوزی ما را\nیاد هر قوم مکن تا نروی از یادم\nشهره‌ی شهر مشو تا ننهم سر در کوه\nشور شیرین منما تا نکنی فرهادم\nرحم کن بر من مسکین و به فریادم رس\nتا به خاک در آصف نرسد فریادم\nحافظ از جور تو حاشا که بگرداند روی\nمن از آن روز که دربند توام آزادم\nاین شعر حافظ را محسن نامجو در سال ۲۰۰۷ در آلبوم «ترنج» با عنوان «زلف» اجرا کرده است", "poet_nationality": "ایرانی", "poet_name": "حافظ", "poet_link": "https://echolalia.ir/category/sher/iranian-poets/hafez/"}
{"title": "صبح است ساقیا قدحى پُر شراب کن", "link": "https://echolalia.ir/%d8%b5%d8%a8%d8%ad-%d8%a7%d8%b3%d8%aa-%d8%b3%d8%a7%d9%82%d9%8a%d8%a7-%d9%82%d8%af%d8%ad%d9%89-%d9%be%d9%8f%d8%b1-%d8%b4%d8%b1%d8%a7%d8%a8-%d9%83%d9%86/", "poem": "صبح است! ساقیا! قدحى پُر شراب کن\nدور فلک درنگ ندارد، شتاب کن\nزان پیشتر که عالم فانى شود خراب\nما را ز جام باده ی گلگون خراب کن\nخورشید مى، ز مشرق ساغر طلوع کرد\nگر برگ عیش می‌طلبى، ترکِ خواب کن\nروزى که چرخ از گِل ما کوزه‌ها کند\nزنهار! کاسه ی سر ما پر شراب کن\nما مرد زهد و توبه و طامات نیستیم\nبا ما به جام باده ی صافى خطاب کن\nکار صواب باده پرستی ست حافظا\nبرخیز و عزم جزم به کار صواب کن", "poet_nationality": "ایرانی", "poet_name": "حافظ", "poet_link": "https://echolalia.ir/category/sher/iranian-poets/hafez/"}
{"title": "نزدیکی‌های شب", "link": "https://echolalia.ir/the-proximity-of-the-night/", "poem": "تو ای حرفِ زیبای الف‌با!\nو تو ای کاغذ! – که زیبایی –\nو تو ای قلم! – که زیبایی –\nبا تو از رودخانه‌ها و از بادها سخن می‌گویم\nبرای من:\nرودخانه‌ها را پرورش بده\nو آب‌راهه‌ها را باز کن\nوقتی‌که من کودکِ خردسالی بودم\nکودکی که اطرافِ دهان‌اش پر از لکه‌های غذا باشد –\nرودخانه‌ها را در حالِ پیش‌رَوی دیدم\nو قولِ رودخانه‌ها و بادها زنده است\nمن تکه‌یی از دهانِ توام\nتو این را در گوشه‌یی یادداشت کن\nتو ای دست‌نوشته‌ی زیبا!\nو تو ای مرکّب! – که زیبایی –\nو تو ای سرْقلم! – که زیبایی –\nمرا آب‌گیرهای کوچک پرورش دادند\nاگر هوای شناختن‌ام را داری\nمرا از آب‌گیرها بپرس\nآب از یاد نمی‌بَرَد\nکه برای رسمِ دایره‌ها با چه دقتی تلاش کرده است\nتو برگ‌هایی را به خاطرِ من به یک‌جا جمع کن\nو بسترت را چرکین نگه‌دار\nمن ام‌شب پای‌بندِ عقل‌ام\nگیسوانِ مرا پریشان کن\nبر گرفته از کتاب: کوه‌ها نمایان شده‌اند. نشر نصیرا", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "برای عشق و مرگ تقلا می‌کنم", "link": "https://echolalia.ir/%d8%a8%d8%b1%d8%a7%db%8c-%d8%b9%d8%b4%d9%82-%d9%88-%d9%85%d8%b1%da%af-%d8%aa%d9%82%d9%84%d8%a7-%d9%85%db%8c%e2%80%8c%da%a9%d9%86%d9%85/", "poem": "مرگ همیشه\nخیلی آسان تر از عشق بوده است\nحتی ” آراگون” هم می گفت؛\nبدان که شبیه مرگ است، دوست داشتن تو\nهمان کلماتی که شعله های آتش اند\nو روزگار شاعران\nکه همیشه سیاه بوده است\nو مرگ\nکه در خیلی از شعرها و عشق ها\nشانه بر موهای مان می زند\nعشق که گاهی اوقات\nبه سان شهری مرده است\nو این رفتن رو به زوال\nهمواره عمیق تر می شود\nتا به حال\nبرایت جای سوال نبوده\nچرا شاعران\nبه استادی عشق مشهورند؟\nزیرا بیشتر از هر کسی\nعشق را به دوش کشیده اند\nو من که چون آب ِنگران\nاز بستر خویش ام\nپیداست که\nبرای عشق و مرگ\nتقلا می کنم", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "این گونه بمان عشقم", "link": "https://echolalia.ir/%d8%a7%db%8c%d9%86-%da%af%d9%88%d9%86%d9%87-%d8%a8%d9%85%d8%a7%d9%86-%d8%b9%d8%b4%d9%82%d9%85/", "poem": "این گونه بمان عشقم\nبمان اینگونه\nو تنها\nبه من نگاه کن\nنگاه کردن هم نوعی عشق است", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "شب‌هایی که یک زن بغض کرده", "link": "https://echolalia.ir/%d8%b4%d8%a8%e2%80%8c%d9%87%d8%a7%db%8c%db%8c-%da%a9%d9%87-%db%8c%da%a9-%d8%b2%d9%86-%d8%a8%d8%ba%d8%b6-%da%a9%d8%b1%d8%af%d9%87/", "poem": "هرگز نمی توانی\nسن یک زن را از او بپرسی\nچرا که او هم نمی داند\nسنش با شب هایی که\nبغض کرده و گریسته\nچقدر است", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "در نهایت دلتنگی", "link": "https://echolalia.ir/%d8%af%d8%b1-%d9%86%d9%87%d8%a7%db%8c%d8%aa-%d8%af%d9%84%d8%aa%d9%86%da%af%db%8c/", "poem": "همیشه کسانی هستند\nکه در نهایت دلتنگی\nنمی‌توانیم آنها را در آغوش بگیریم\nبدترین اتفاق شاید همین باشد", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "در کوچه ها تو را قدم می‌زنم‌‌", "link": "https://echolalia.ir/%d8%af%d8%b1-%da%a9%d9%88%da%86%d9%87-%d9%87%d8%a7-%d8%aa%d9%88-%d8%b1%d8%a7-%d9%82%d8%af%d9%85-%d9%85%db%8c%e2%80%8c%d8%b2%d9%86%d9%85%e2%80%8c%e2%80%8c/", "poem": "وقتی که تمام مردم شهر\nبه خواب می‌روند\nمن در کوچه ها\nتو را قدم می‌زنم‌‌", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "هر دوی ما", "link": "https://echolalia.ir/%d9%87%d8%b1-%d8%af%d9%88%db%8c-%d9%85%d8%a7/", "poem": "هر دوی ما\nیک نفر را تنها گذاشتیم،\nاول تو مرا\nو سپس من\nخودم را", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "به پاک کردن عادت داشتیم", "link": "https://echolalia.ir/%d8%a8%d9%87-%d9%be%d8%a7%da%a9-%da%a9%d8%b1%d8%af%d9%86-%d8%b9%d8%a7%d8%af%d8%aa-%d8%af%d8%a7%d8%b4%d8%aa%d9%8a%d9%85/", "poem": "انسان‌هایی بودیم\nکه به پاک کردن\nعادت داشتیم\nابتدا اشک‌هایی مان را\nپاک کردیم\nسپس یکدیگر را", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "بعضی انسان‌ها را", "link": "https://echolalia.ir/%d8%a8%d8%b9%d8%b6%db%8c-%d8%a7%d9%86%d8%b3%d8%a7%d9%86%e2%80%8c%d9%87%d8%a7-%d8%b1%d8%a7/", "poem": "بعضی ترانه‌ها را\nمی توان\nبارها و بارها\nگوش داد\nبعضی انسان‌ها را\nمی‌توان\nبارها و بارها\nدوست داشت", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "آدم ها به سادگی می روند", "link": "https://echolalia.ir/%d8%a2%d8%af%d9%85-%d9%87%d8%a7-%d8%a8%d9%87-%d8%b3%d8%a7%d8%af%da%af%db%8c-%d9%85%db%8c-%d8%b1%d9%88%d9%86%d8%af/", "poem": "آدم ها می آیند\nخودشان را نشان می دهند\nاصرار می کنند\nبرای اثبات بودنشان و ماندنشان\nاصرار می کنند که تو نیز باشی همراهشان\nهمان آدم ها\nوقتی که پذیرفتی بودنشان را\nوقتی که باورشان کردی\nبه سادگی\nمی روند\nو تو می مانی با باوری که", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "فراموش کردن او", "link": "https://echolalia.ir/%d9%81%d8%b1%d8%a7%d9%85%d9%88%d8%b4-%da%a9%d8%b1%d8%af%d9%86-%d8%a7%d9%88/", "poem": "سخت بود\nفراموش کردن کسی\nکه با او\nهمه چیز و همه کس را\nفراموش می‌کردم", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "بعضی روزها انسان فقط خسته ست", "link": "https://echolalia.ir/%d8%a8%d8%b9%d8%b6%db%8c-%d8%b1%d9%88%d8%b2%d9%87%d8%a7-%d8%a7%d9%86%d8%b3%d8%a7%d9%86-%d9%81%d9%82%d8%b7-%d8%ae%d8%b3%d8%aa%d9%87-%d8%b3%d8%aa/", "poem": "بعضی روزها\nانسان فقط خسته ست\nنه تنهاست\nنه غمگین\nو نه عاشق\nفقط خسته ست", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "همین جا بمان عشقم", "link": "https://echolalia.ir/%d9%87%d9%85%db%8c%d9%86-%d8%ac%d8%a7-%d8%a8%d9%85%d8%a7%d9%86-%d8%b9%d8%b4%d9%82%d9%85/", "poem": "همین جا بمان عشقم\nهمین گونه که هستی\nبمان\nو تنها\nبه من نگاه کن\nنگاه کردن\nعشق است\nبرهنه ام\nبرهنه ام تا برای تو راه باشم\nاین گونه برهنه و تن به تن\nبگذار نفس هایم\nروی تن ات\nسیر کند\nچشم هایت\nسینه های برهنه ات\nلب هایت\nهمین گونه بیا\nو در بسترم، کنارم بخواب\nو ببوس مرا\nبی وفقه\nباز هم بلند بلند ببوس مرا\nآری\nعشق\nهمین سفرهای طولانی را\nمی طلبد\nهر لحظه سوی خود\nبکش مرا\nبکش تا بدانم\nسهم توام\nتا بدانی سهم منی\nاین گونه محکم ، این گونه گرم\nسمت خود بکش مرا", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "شبیه مرگ است دوست داشتن تو", "link": "https://echolalia.ir/%d8%b4%d8%a8%db%8c%d9%87-%d9%85%d8%b1%da%af-%d8%a7%d8%b3%d8%aa-%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%86-%d8%aa%d9%88/", "poem": "مرگ همیشه\nخیلی آسان تر از عشق بوده است\nحتی  آراگون هم می گفت\nبدان که شبیه مرگ است دوست داشتن تو\nهمان کلماتی که شعله های آتش اند\nو روزگار شاعران\nکه همیشه سیاه بوده است\nو مرگ\nکه در خیلی از شعرها و عشق ها\nشانه بر موهای مان می زند\nعشق که گاهی اوقات\nبه سان شهری مرده است\nو این رفتن رو به زوال\nهمواره عمیق تر می شود\nتا به حال\nبرایت جای سوال نبوده\nچرا شاعران\nبه استادی ِ عشق مشهورند ؟\nزیرا بیشتر از هر کسی\nعشق را به دوش کشیده اند\nو من که چون آب نگران\nاز بستر خویش ام\nپیداست که\nبرای عشق و مرگ\nتقلا می کنم", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "یک زن  اگر بخواهد", "link": "https://echolalia.ir/%db%8c%da%a9-%d8%b2%d9%86-%d8%a7%da%af%d8%b1-%d8%a8%d8%ae%d9%88%d8%a7%d9%87%d8%af/", "poem": "یک زن\nاگر بخواهد\nحتی می تواند با صدایش\nتو را در آغوش بگیرد", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "هر آنچه که  از درونش برمی آید", "link": "https://echolalia.ir/%d9%87%d8%b1-%d8%a2%d9%86%da%86%d9%87-%da%a9%d9%87-%d8%a7%d8%b2-%d8%af%d8%b1%d9%88%d9%86%d8%b4-%d8%a8%d8%b1%d9%85%db%8c-%d8%a2%db%8c%d8%af/", "poem": "اگر یک نفر\nهر آنچه که\nاز درونش برمی آید را بنویسد\nبی شک از درون او\nکسی رفته است", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "بارها و بارها دوست داشت", "link": "https://echolalia.ir/%d8%a8%d8%a7%d8%b1%d9%87%d8%a7-%d9%88-%d8%a8%d8%a7%d8%b1%d9%87%d8%a7-%d8%af%d9%88%d8%b3%d8%aa-%d8%af%d8%a7%d8%b4%d8%aa/", "poem": "بعضی ترانه‌ها را\nمی توان\nبارها و بارها\nگوش داد\nبعضی انسان‌ها را\nمی‌توان\nبارها و بارها\nدوست داشت", "poet_nationality": "ترکیه", "poet_name": "ایلهان برک", "poet_link": "https://echolalia.ir/category/sher/turkey-poet/ilhan-berk/"}
{"title": "کبوتران پارک اوپن هایمر", "link": "https://echolalia.ir/%da%a9%d8%a8%d9%88%d8%aa%d8%b1%d8%a7%d9%86-%d9%be%d8%a7%d8%b1%da%a9-%d8%a7%d9%88%d9%be%d9%86-%d9%87%d8%a7%db%8c%d9%85%d8%b1/", "poem": "در شگفتم\nاز چه کبوترهای پارک اوپن هایمر\nهرگز محبوس یا متهم نمی‌شوند\nبه خاطر اعمالی\nکه غیرمجاز و خصوصی\nمرتکب می‌شوند\nدر آنجا\nهر روز می‌بینم\nکه پرنده‌های گستاخ\nبر نیمکت‌هایی که «تنها برای سفید»هاست\nبا وجود قدغن بودن\nمی‌نشینند\nآیا آنان حقوق ویژه را نمی‌شناسند؟\nپلیسی سفیدپوست از آنجا می‌گذرد\nبا یونیفرم کامل و مسلح\nحتی یک بار هم، انگشت کوچکش را\nبه طرف خلافکاری که نظم را\nبه باد تمسخر می‌گیرند،\nبلند نمی‌کند\nآنان\nنه فقط روی نیمکت‌های متبرک می‌نشینند\nبلکه رویشان فضله هم می‌اندازند\nهر وقت که بخواهند\nاوه، ایدوئولوژی مقدس!\nبه آن دو کبوتر\nروی سر غزال مسیحی نگاه کنید\nپیش چشم خانم‌ها\nپیش چشم دختران اداری هم\nاین کار را می‌کنند\nاز کجا این جهان آمده است؟\nو کجا از حرکت ایستاده است؟\nآن قانونِ مقدسِ آداب،\nعدل و نظم؟\nتُف!", "poet_nationality": "آفریقای‌جنوبی", "poet_name": "اسوالد متشالی", "poet_link": "https://echolalia.ir/category/sher/south-african-poets/oswald-mtshali/"}
{"title": "چشمان تو وطن من است", "link": "https://echolalia.ir/%da%86%d8%b4%d9%85%d8%a7%d9%86-%d8%aa%d9%88-%d9%88%d8%b7%d9%86-%d9%85%d9%86-%d8%a7%d8%b3%d8%aa/", "poem": "چشمان تو وطن من است\nشهرهای بسیار دارد\nشهرهایش خانه های سبز\nبه خانه هایش کسی سرنمی زند\nاز پنجره هایش کسی سرک نمی کشد\nدرون چشمان تو وطنی آزاد است\nهیچ دیکتاتوری حکومت نمی کند\nمردمش آزادانه به خیابان می آیند\nروی هم را می بوسند\nعاشق هم می شوند\nمردم چشمهای تو زندان نمی شناسند\nدر ساحل دریای آبی و زیبا نشسته اند\nتازیانه نمی خورند\nاعدام نمی شوند\nمردم چشمهای تو یک دین دارند\nوبه آن ایمان دارند\nوطن من چشمهای توست\nمترجم از", "poet_nationality": "عرب", "poet_name": "انور سلمان", "poet_link": "https://echolalia.ir/category/sher/arabic-poet/anwar-salman/"}
{"title": "تنهایی", "link": "https://echolalia.ir/%d8%aa%d9%86%d9%87%d8%a7%db%8c%db%8c-%d8%af%d8%b1%db%8c%d8%aa%d8%a7-%da%a9%d9%88%d9%85%d9%88/", "poem": "تنهایی تلفنی‌ست که زنگ می‌زند مدام\nصدای غریبه‌ای‌ست که سراغ دیگری را می‌گیرد از من\nیک‌شنبه‌ی سوت‌وکوری‌ست که آسمان ابری‌اش ذرّه‌ای آفتاب ندارد\nحرف‌های بی‌ربطی‌ست که سر می‌برد حوصله‌ام را\nتنهایی زل‌زدن از پشت شیشه‌ای‌ست که به شب می‌رسد\nفکرکردن به خیابانی‌ست که آدم‌هایش قدم‌زدن را دوست می‌دارند\nآدم‌هایی که به خانه می‌روند و روی تخت می‌خوابند و چشم‌های‌شان را می‌بندند امّا خواب نمی‌‌بینند\nآدم‌هایی که گرمای اتاق را تاب نمی‌آورند و نیمه‌شب از خانه بیرون می‌زنند\nتنهایی دل‌سپردن به کسی‌ست که دوستت نمی‌دارد\nکسی که برای تو گل نمی‌خرد هیچ‌وقت\nکسی که برایش مهم نیست روز را از پشت شیشه‌های اتاقت می‌بینی هر روز\nتنهایی اضافه‌بودن‌ است در خانه‌ای که تلفن هیچ‌وقت با تو کار ندارد\nخانه‌ای که تو را نمی‌شناسد انگار\nخانه‌ای که برای تو در اتاق کوچکی خلاصه شده است\nتنهایی خاطره‌ای‌ست که عذابت می‌دهد هر روز\nخاطره‌ای که هجوم می‌آورد وقتی چشم‌ها را می‌بندی\nتنهایی عقربه‌های ساعتی‌ست‌ که تکان نخورده‌اند وقتی چشم باز می‌کنی\nتنهایی انتظارکشیدن توست وقتی تو نیستی\nوقتی تو رفته‌ای از این خانه\nوقتی تلفن زنگ می‌زند امّا غریبه‌ای سراغ دیگری را می‌گیرد\nوقتی در این شیشه‌ای که به شب می‌رسد خودت را می‌بینی هر شب", "poet_nationality": "آلبانی", "poet_name": "دریتا کومو", "poet_link": "https://echolalia.ir/category/sher/albanian-poets/drita-como/"}
{"title": "اگر ازت دور نباشم", "link": "https://echolalia.ir/%d8%a7%da%af%d8%b1-%d8%a7%d8%b2%d8%aa-%d8%af%d9%88%d8%b1-%d9%86%d8%a8%d8%a7%d8%b4%d9%85/", "poem": "اگر ازت دور نباشم\nچه جوری برایت دلتنگی کنم؟\nگل قشنگم !\nاگر کنارت نباشم\nبوی گل و طعم بوسه هات\nیادم می رود\nبودن یا نبودن\nپلک زندگی ماست\nدر یکی تاب می خوریم\nدر یکی بی تاب می شویم\nو من\nدر هر پلکی\nیکبار دیدنت را می بازم", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "با نبودنت چکار کنم", "link": "https://echolalia.ir/%d8%a8%d8%a7-%d9%86%d8%a8%d9%88%d8%af%d9%86%d8%aa-%da%86%da%a9%d8%a7%d8%b1-%da%a9%d9%86%d9%85/", "poem": "چشم‌هام\nبرای همه جا\nدر و پنجره می‌سازد\nشاید بیایی\nعاشق چشم‌هات باشم\nاز در راهم می‌دهی\nیا از پنجره بیایم؟\nکف دست‌هام را بر صورت پنجره\nسرد می‌کنم\nبر کلمه‌هات چشم می‌کشم\nبوی تنت را در ذهنم می‌چرخانم\nکه چیزی نبینم دیگر.\nبرای بودنت چه کنم\nآقای من؟\nو حالا باز برگشته‌ام\nمرا نمی‌بینی\nمثل سایه در اتاق راه می‌روم.\nو می‌روم\nکه دنبال تو بگردم\nدوری تو\nمزه‌ی قبر می‌دهد چقدر\nاین گلدان هم پژمرد\nکسی آبش نداده بود\nدست‌هات توی دست‌هام بود\nو بیدار شدم\nمی‌خواهم\nباز چشم‌هام را ببندم\nسراسیمه می‌آیی\nخودت را می‌سپاری به دست‌های من\nبا تنت چکار کنم؟\nپلک می‌زنم\nو به سقف خیره می‌شوم\nبا نبودنت چکار کنم؟", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "کسی شبیه تو نیست", "link": "https://echolalia.ir/%da%a9%d8%b3%db%8c-%d8%b4%d8%a8%db%8c%d9%87-%d8%aa%d9%88-%d9%86%db%8c%d8%b3%d8%aa/", "poem": "همین که می دانم\nکسی شبیه تو نیست\nچقدر دلهره آورتر از\nنبودن توست", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "شبی برای تو", "link": "https://echolalia.ir/%d8%b4%d8%a8%db%8c-%d8%a8%d8%b1%d8%a7%db%8c-%d8%aa%d9%88/", "poem": "می‌نشینم کنار میزتان\nو آنقدر شیطنت می‌کنم\nکه صدای همه چیز در بیاید\nصدای جاقلمی و قلم‌ها\nصدای خودنویس توی دست‌تان\nصدای کاغذها\nصدای میز\nصدای هوا\nآن وقتی که رسیده باشم توی بغلت\nصدای خدا هم در آمده.\nعاشقانه‌های ناب را\nبرای کسی می‌سرایند\nکه شعله‌ی امید\nدر چراغ انتظار\nپت پت کند\nو فانوس راه\nخاموش و آویخته باشد به دیوار\nمن اما\nبرای تو\nکلمه کم می‌آورم\nبانوی من!\nشعر بلد نیستم.\nوقتی آمدی با چشم‌هام می‌گویم.\nعاشقانه‌های ناب را\nبرای آدمی می‌خوانند\nتا از رنگ کلمات\nخود را بیاراید\nو زیباترین لباس‌هاش را\nبرای معشوق به تن کند.\nمن اما\nلباسی به تنت نمی‌گذارم.\nعاشقانه‌های ناب را\nبرای زنی می‌گویند\nکه با عطر کلمات\nشبی\nدل‌آرام شود.\nمن اما\nقرار ندارم\nشبی آرام برای تو بسازم", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "چقدر چشم‌هام را ببندم", "link": "https://echolalia.ir/%da%86%d9%82%d8%af%d8%b1-%da%86%d8%b4%d9%85%e2%80%8c%d9%87%d8%a7%d9%85-%d8%b1%d8%a7-%d8%a8%d8%a8%d9%86%d8%af%d9%85-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "چقدر چشم‌هام را ببندم\nو حضور دست‌هات را\nبر تنم نقاشی کنم؟\nمی‌ترسم آقای من\nمی‌ترسم دست‌هام\nاز دلتنگیت بمیرد\nچقدر بی تو\nاز خواب بپرم\nشیشه‌ی آب را سر بکشم\nو چیزی از پنجره بپرسم ؟\nچی بپرسم دیگر؟\nخواب مرا نمی‌برد\nمی‌آورد تو را می‌آورد\nبی آنکه باشی\nحالا تو خوابی\nو حسرت سیر نگاه کردنت\nدر دلم بیدار شده.\nمی‌دانی همیشه اینجور\nخوابت می‌کنم\nکه بنشینم نگاه کنم\nتو را سیر\nوقتی به تو فکر می‌کنم\nسال من نو می‌شود\nتوپ در می‌کنند توی قلبم\nو ماهی قرمز تنگ بلور\nپشتک می‌زند\nبرای خنده‌هات\nببین\nدلتنگیت را ببین توی بغلم\nباهاش چکار کنم\nطبل حلبی\nبه گردنم آویخته است\nتهران را بی‌نقشه\nمی‌خوانم\nکف تهران را می‌خوانم\nتهران\nکف می‌کند\nوقتی بشنود\nهنوز می‌خوانم.\nبرلین\nدر خاطراتت دست می‌برد\nبا نقشه هم\nگم می‌شوی\nبانوی من\nو من دنبال دست‌هات می‌گردم\nروی تنم.\nجوری عاشقی می‌کنم\nدر آغوشت\nکه هردو شعله‌ور شویم\nمثل خورشید\nو می‌چرخم دور کهکشانی\nکه دست‌های تو\nسامانش می‌دهد", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "با لب هایم", "link": "https://echolalia.ir/%d8%a8%d8%a7-%d9%84%d8%a8-%d9%87%d8%a7%db%8c%d9%85-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "با لب‌هام\nروی چشم‌هات\nعلامت تعجب بگذارم\nکه هر وقت علامت خطر دید\nدلش بوسه بخواهد؟\nمی‌بوسمت\nو ماه می‌شوم\nبر سینه‌ی تو\nآویخته به زنجیری که\nدست‌های من است.\nبا خیالت\nزندگی می‌کنم\nو با خودت\nعاشقی\nکاش دو بار زاده می‌شدم یکی برای مردن در آغوش تو\nیکی برای تماشای عاشقی کردنت.\nآن‌همه دشت بی‌انتها\nآن‌همه تپه سبز\nآن‌همه چشم خیس\nآن‌همه گل سرخ و سپید و بنفش\nهمه در خواب من بودند\nتا بفهمند نگاه من شیداتر است\nیا صدای تو عاشق‌تر.\nو زمین در چرخش خود مکثی کرد\nتا مزه مزه کردن این لحظه\nلَختی به طول انجامد\nو دل من آرام گیرد.\nآن‌همه دشت بی‌انتها\nآن‌همه تپه سبز\nآن‌همه چشم خیس\nآن‌همه گل سرخ و سپید و بنفش\nسرد و زیبا\nآنجا مبهوت باد  همه در خواب من بودند.\nدیگر گمت نمی‌کنم\nوگرنه راه می‌افتم\nشهر به شهر\nزنگ خانه‌ها را می‌زنم\nو می‌پرسم:\nعشق من اینجاست؟", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "می‌خواهم بدانم چی پوشیده‌ای", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%a8%d8%af%d8%a7%d9%86%d9%85-%da%86%db%8c-%d9%be%d9%88%d8%b4%db%8c%d8%af%d9%87%e2%80%8c%d8%a7%db%8c-%d8%b9%d8%a8%d8%a7%d8%b3-%d9%85%d8%b9%d8%b1/", "poem": "مرا با این بالش و این دو تا ملافه و این سه تا شکلات\nروی میزت راه می د‌هی؟\nمی‌شود وقتی می‌نویسی\nدست چپت توی دست من باشد؟\nاگر خوابم برد\n… موقع رفتن\nجا نگذاری مرا روی میز!\nاز دلتنگیت می‌میرم.\nوقتی نیستی\nمی‌خواهم بدانم چی پوشیده‌ای\nو هزار چیز دیگر", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "وقتی تمام جاده ها را", "link": "https://echolalia.ir/%d9%88%d9%82%d8%aa%d9%8a-%d8%aa%d9%85%d8%a7%d9%85-%d8%ac%d8%a7%d8%af%d9%87-%d9%87%d8%a7-%d8%b1%d8%a7-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "وقتی تمام جاده ها را\nبه سوی خانه ات پیاده بال میزنم\nپشت پنجره خوابت بگیرد\nدلتنگ میشوی\nیا کتاب میخوانی؟\nپرواز هم مثل شنا\nبه جایی بند نیست\nدستم را بگیر\nتو را یاد بگیرم\nبانوی زیبای من!", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "نوازش تنت با من", "link": "https://echolalia.ir/%d9%86%d9%88%d8%a7%d8%b2%d8%b4-%d8%aa%d9%86%d8%aa-%d8%a8%d8%a7-%d9%85%d9%86-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "نوازش تنت با من!\nهمه جا را شیار میکنم\nبا سرانگشت\nخسته و امیدوار\nمینشینم بر سنگی که منم\nدستی برای پرندگان تکان میدهم\nو به احترام تو\nکلاه از سر برمیدارم.\nچقدر تنهایی کنار زمین\nیاد تو میافتم\nعشق من!", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "بیاویزمت به آینه ماشینم؟", "link": "https://echolalia.ir/%d8%a8%d9%8a%d8%a7%d9%88%d9%8a%d8%b2%d9%85%d8%aa-%d8%a8%d9%87-%d8%a2%d9%8a%d9%86%d9%87-%d9%85%d8%a7%d8%b4%d9%8a%d9%86%d9%85%d8%9f/", "poem": "بیاویزمت به آینه ماشینم؟\nکه تابخوران در خیالم\nبچرخی\nمردم خیال کنند دیوانهام\nیا دارم به دیدار تو میآیم؟\nبگذارمت توی جیبم؟\nکه جای امن باشی\nاز سرما بلرزم\nدنبالت بگردم\nدستهام را بکنم توی جیبم؟\nعباس معروفی", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "دیدی باز عاشقت شدم", "link": "https://echolalia.ir/%d8%af%d9%8a%d8%af%d9%8a-%d8%a8%d8%a7%d8%b2-%d8%b9%d8%a7%d8%b4%d9%82%d8%aa-%d8%b4%d8%af%d9%85-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "دیدی همه ما\nدربدر شدیم؟\nدیدی باز عاشقت شدم؟\nاین بار در بدر تو", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "خانه ای با چهار اتاق", "link": "https://echolalia.ir/%d8%ae%d8%a7%d9%86%d9%87-%d8%a7%d9%8a-%d8%a8%d8%a7-%da%86%d9%87%d8%a7%d8%b1-%d8%a7%d8%aa%d8%a7%d9%82-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "خانه ای با چهار اتاق\nبی دیوار دیده بودی؟\nباغی سرسبز\nتا آن سوی دنیا\nشنیده بودی؟\nطناب رخت را\nاز این سر دنیا\nبه آن سر دنیا کشیده بودی؟\nبا ملافه ها\nبر بند بند نوشته های من\nدر بوی آبی لاجورد\nدویده بودی؟…\nاینها را پرسیدم\nتا چشمها و چهرهات را\nدر پرسش و تعجب و لبخند\nجورواجور نگاه کنم\nو جورواجور\nاز عشقت بمیرم", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "همه رنگی به تو می آید", "link": "https://echolalia.ir/%d9%87%d9%85%d9%87-%d8%b1%d9%86%da%af%db%8c-%d8%a8%d9%87-%d8%aa%d9%88-%d9%85%db%8c-%d8%a2%db%8c%d8%af-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "گفته بودم؟\nهمه رنگی به تو می آید\nو وقتی می روی\nدنیای من\nسراسر بی رنگ می شود؟", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "دست های تو", "link": "https://echolalia.ir/%d8%af%d8%b3%d8%aa-%d9%87%d8%a7%db%8c-%d8%aa%d9%88-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "دست های تو\nمرا به خدا م یرساند\nو دست های من\nتو را به من\nپله پله بر می شوم\nاز خودم از تنم\nساغری می شوم به دستت\nنگاهم را\nبر تنت بریز و…\nبنوش.", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "چه آرزوی دل انگیزیست", "link": "https://echolalia.ir/%da%86%d9%87-%d8%a2%d8%b1%d8%b2%d9%88%db%8c-%d8%af%d9%84-%d8%a7%d9%86%da%af%db%8c%d8%b2%db%8c%d8%b3%d8%aa-%d8%b9%d8%a8%d8%a7%d8%b3-%d9%85%d8%b9%d8%b1%d9%88%d9%81%db%8c/", "poem": "چه آرزوی دل انگیزی ست\nنوشتن افسان های عاشقانه\nبر پوست تنت\nو خواندن آن\nبرای تو\nچه آرزوی شورانگیزی ست!\nتملّک قیمتی ترین کتاب خطی جهان\nورق زدنش،\nدست به آن کشیدن،\nو همین نوازش ساده\nکه زیر نگاهم لبخند بزنی…\nچه افسانه قشنگی\nبه تنت می نویسم\nیگانه من!\nچه قشنگ به تنت افسانه می خوانم!", "poet_nationality": "ایرانی", "poet_name": "عباس معروفی", "poet_link": "https://echolalia.ir/category/sher/iranian-poets/abbas-maroufi/"}
{"title": "تنها می دانم که دوستت دارم", "link": "https://echolalia.ir/i-only-know-that-i-love-you/", "poem": "ببین\nویران شده ام\nبر باد رفته ام\nاز پای تا به سر در عشق غرقم\nدیگر حتی نمی دانم که آیا\nزنده ام یا نه؟\nچیزی می خورم یا نه؟\nنفسی بر می آورم یا نه؟\nسخنی می گویم یا نه؟\nتنها می دانم که دوستت دارم", "poet_nationality": "فرانسه", "poet_name": "آلفرد دو موسه", "poet_link": "https://echolalia.ir/category/sher/french-poets/alfred-de-musset/"}
{"title": "تاجِ گُل باشکوهت", "link": "https://echolalia.ir/the-crown-of-your-magnificent-flower/", "poem": "تاجِ گُلِ باشکوهت\nعطرافشان و خُرم است\nاز گُل‌های تاجت رایحه‌ جاری‌ست\nو جعد گیسوانت از غرور عاری‌ست\nتاجِ گُلِ باشکوهت\nعطرافشان و خُرم است.\nتاجِ گُلِ باشکوهت\nعطرافشان و خُرم است.\nو چشمانِ رعدت نیروی کُشنده‌ای\nنهُ باورم نیست که عاشق نبوده‌ای\nتاجِ گُلِ باشکوهت\nعطرافشان و خُرم است.\nتاجِ گُلِ باشکوهت\nعطرافشان و خُرم است.\nسعادت، پرنده‌ای‌ست\nکه در قلب رها می‌گیرد\nو کنارت، مرتبه‌ای\nکه شوق آوتز مرا می‌گیرد.\nتاجِ گُلِ باشکوهت\nعطرافشان و خُرم است.\nاز کتاب شعر روس عصر طلایی و عصر نقره‌ای", "poet_nationality": "روسیه", "poet_name": "آفاناسی فیت", "poet_link": "https://echolalia.ir/category/sher/russian-poets/afanasy-fet/"}
{"title": "مُژگان طلایی", "link": "https://echolalia.ir/golden-eyelashes/", "poem": "خسته‌ام از زندگی \nو نیرنگِ آرزو‌ها \nوقتی که در جدالِ جان \nمغلوب‌شان می‌شوم \nو روز و شب \nدیدگانم را می‌بندم و \nگه‌گاه \nغریبانه \nچشم می‌گشایم. \nظلماتِ زندگیِ هر روزه نیز \nتیره‌تر است \nچندان که در پسِ صاعقه‌ی رخشانِ پاییز \nتاریک می‌شود \nو تنها \nمُژگان طلاییِ ستارگان \nبه مانند‌ه‌ی ندایی صمیمانه \nمی‌درخشند. \nو آن‌قدر بی‌کرانیِ آتش‌ها زلال است \nو آن‌قدر این ورطه‌ی اثیری نزدیک است\nکه من \nبی‌پرده \nاز زمان به ابدیت می‌نگرم \nو شعله‌ی تو را می‌شناسم \nخورشید گیتی! \nو بر گُل سرخ‌های آتشین \nقربانگاهِ زنده‌ی کائنات \n-زمین- \nبی‌تکان  \nدود می‌کند \nدر دودِ او \nچندان که در رؤیاهایی شگرف \nسراسرِ وجود می‌لرزد \nو سراسر ابدیت به خواب می‌آید. \nو هر آن‌چه شتابان \nبه سوی این ورطه‌ی اثیری \nروان است \nو هر پرتوِ جسمانی و آسمانی\nای خورشید گیتی!\nوتنها خواب است\nتنها خوابی گُذرا.\nو در تازشِ عالم‌گیرِ این رؤیاها\nچون دودی می‌پراکنم من\nو نهان می‌شوم\nبی‌اختیار\nو در این بینایی\nو در این فراموشی\nزندگی برایم آسان است\nو تنفس دردناک نیست.\nدر سکوت و ظلماتِ شبی سِحرانگیز\nمن\nتابشی مهربان و دلربا می‌بینم\nو در هم‌سُرایی ستارگان\nچشمانی آشنا\nدر دشت\nروی آرمگاهِ از یاد رفته\nشراره می‌کشند.\nسبزه‌های بی‌طراوت و\nبیابانِ تار و\nخوابِ یتیمانه‌ی آرامگاهِ تنها.\nو تنها در آسمان\nچون خیالی جاودان\nمُژگانِ طلاییِ ستارگان\nنمی‌درخشند.\nو به خوابم می‌آید\nکه تو\nاز قبر\nبه‌پا خاستی\nبه همان‌گونه که از زمین\nبه پرواز\nرخت بسته بودی\nو به خوابم می‌آید\nبه خوابم می‌آید\nکه ما\nهر دو\nجوان‌ایم\nو تو\nنظر انداختی\nآن‌چنانی که\nپیش از این\nنَظّاره می‌کردی.\nیکنواختیِ گُذر زمان در همه‌ی سرها، بیش از هر چیزِ دیگری نشانگر این است که همه‌ی ما در خوابی مشترک غوطه‌وریم، و اینکه‌ همه‌ی ناظران این خواب،دارای ماهیتی یگانه‌اند.\nاز کتاب عصر طلایی و عصر نقره‌ای شعر روس -نشر نی", "poet_nationality": "روسیه", "poet_name": "آفاناسی فیت", "poet_link": "https://echolalia.ir/category/sher/russian-poets/afanasy-fet/"}
{"title": "با سلامی سوی تو می‌آیم", "link": "https://echolalia.ir/%d8%a8%d8%a7-%d8%b3%d9%84%d8%a7%d9%85%db%8c-%d8%b3%d9%88%db%8c-%d8%aa%d9%88-%d9%85%db%8c%e2%80%8c%d8%a2%db%8c%d9%85/", "poem": "با سلامی سوی تو می‌آیم\nکه بگویم خورشید برخاست\nکه او به انوار گرمش\nبه روی برگ‌ها تپیدن گرفت\nکه بگویم بیدار شد جنگل\nهمه بیدار شده‌اند\nهر شاخه‌ای و پرنده‌ای\nاز خواب جسته\nو از عطش بهار لبریز است\nبگویم\nکه چون دیروز\nبا همان عشق آمده‌ام\nکه جانم\nهمان‌گونه به سعادت لبریز یاری‌ست\nکه به تو\nکه بگویم\nاز همه‌سو بر من\nخرمی وزیدن گرفته‌است\nکه خود بی‌خبرم\nاز این‌که چه می‌خوانم\nتنها نغمه می‌رسد مرا\nنغمه، نغمه، نغمه می‌رسد مرا\nاز کتاب عصر طلایی و عصر نقره‌ای  شعر  روس – نشر نی", "poet_nationality": "روسیه", "poet_name": "آفاناسی فیت", "poet_link": "https://echolalia.ir/category/sher/russian-poets/afanasy-fet/"}
{"title": "تاج گل با‌شکوهت", "link": "https://echolalia.ir/%d8%aa%d8%a7%d8%ac-%da%af%d9%84-%d8%a8%d8%a7%e2%80%8c%d8%b4%da%a9%d9%88%d9%87%d8%aa/", "poem": "تاج گُل با‌شکوهت\nعطر افشان و خرم است\nاز گل‌های تاجت رایحه جاری‌است\nو جعد گیسوانت از غرور عاری‌ست\nتاج گل با‌شکوهت\nعطر افشان و خرم است.\nتاج گل با‌شکوهت\nعطر افشان و خرم است\nو چشمان رعد نیروی کشنده‌ای\nنه، باورم نیست که عاشق نبوده‌ای\nتاجِ گُلِ با‌شکوهت\nعطر افشان و خرم است.\nتاج گُل با‌شکوهت\nعطر افشان و خرم است\nسعادت، پرنده‌ای‌ست\nکه در قلب رها می‌گیرد\nو کنارت، مرتبه‌ای\nکه شوق آواز مرا می‌گیرد.\nتاج گُل با‌شکوهت\nعطر افشان\nو\nخرم است.\nاز کتاب عصر طلایی و عصر نقره‌ای  شعر  روس – نشر نی", "poet_nationality": "روسیه", "poet_name": "آفاناسی فیت", "poet_link": "https://echolalia.ir/category/sher/russian-poets/afanasy-fet/"}
{"title": "در اینجا رعد در شب سر می‌کشد", "link": "https://echolalia.ir/%d8%af%d8%b1-%d8%a7%db%8c%d9%86%d8%ac%d8%a7-%d8%b1%d8%b9%d8%af-%d8%af%d8%b1-%d8%b4%d8%a8-%d8%b3%d8%b1-%d9%85%db%8c%e2%80%8c%da%a9%d8%b4%d8%af/", "poem": "در اینجا، رعد در شب سر می‌کشد\nو بر آسمان ساکت مات چیره می‌شود\nبر دشت‌هائی با نفس آرام.\nپولادهای ترک خورده ضجه‌های مهجوری سر می‌دهند\nو میهن من، این عروس رمیدهٔ نادان\nیکه‌ئی می‌خورد و استقبال سیلی شکننده و رهابخش را چهره در هم می‌کشد.", "poet_nationality": "آفریقای‌جنوبی", "poet_name": "دنیس بروتوس", "poet_link": "https://echolalia.ir/category/sher/south-african-poets/dennis-brutus/"}
{"title": "پرنده‌مان را گرفتیم و در قفس انداختیم", "link": "https://echolalia.ir/%d9%be%d8%b1%d9%86%d8%af%d9%87%e2%80%8c%d9%85%d8%a7%d9%86-%d8%b1%d8%a7-%da%af%d8%b1%d9%81%d8%aa%db%8c%d9%85-%d9%88-%d8%af%d8%b1-%d9%82%d9%81%d8%b3-%d8%a7%d9%86%d8%af%d8%a7%d8%ae%d8%aa%db%8c%d9%85/", "poem": "خوب، پرنده‌مان را گرفتیم و در قفس انداختیم\nو او برایمان آواز می‌خواند\nشیرین‌ترین آوازی که تا بحال شنیده‌ایم\nزمان آنست اکنون، که پرنده‌مان را رها کنیم.\nچکاوک یا بلبل\nفراسوی لذت، ما را چه پروائی\nکه پرندگان همه بر خطی سرگردان پرواز می‌کنند\nو موسیقی هرگز کهنه نمی‌شود.\nاز انتهای آبی‌ها فرو می‌پرد\nدور از دست و رها از اسارت\nتا بر لبان شگفت زده‌مان بال کشد\nو نوک انگشتانمان را بساید.\nدر سرتاسر زندگی آواز ابدیش\nبر انحطاط حیات رخنه خواهد کرد\nو من اگر پرنده‌ام را ققنوس بخوانم\nآیا به خطا رفته‌ام؟", "poet_nationality": "آفریقای‌جنوبی", "poet_name": "دنیس بروتوس", "poet_link": "https://echolalia.ir/category/sher/south-african-poets/dennis-brutus/"}
{"title": "در زندان", "link": "https://echolalia.ir/%d8%af%d8%b1-%d8%b2%d9%86%d8%af%d8%a7%d9%86/", "poem": "در زندان\nابرها معنی می‌یابند\nهمچنان که پرندگان\nبا پاره‌ای خرد از آسمان\nبریده شده با دیوارها\nجدا شده با خصومتی سرد\nمنگنه شده\nبه دست سرکرده ناانسان\nفقط روح برمی‌آید\nاگر که بتواند\nآنجا امیدی\nبه دیدن ستارگان نیست\nلامپ‌ها و چراغ‌های قوی\nآنها را فرو می‌کُشند\nبا این وجود\nهوانوردی تمام و کمال پرندگان\nو عملیات آکروباتی خیالیشان\nمضمون مشهورترین سفته‌بازی\nو شگفتی می‌شود\nکلیشه‌هایی\nدر پیرامون آزادی پرندگان\nآزادی تمام و کمالشان از تابوت\nدر اینجا معنا می‌یابند\nو حرکت خوش و بی‌وقفه ابرها\n-که نوعی موسیقی، رقص و سفر است-\nلرزان\nترنمی‌ ملایم را\nدر رگ و پی ما، جاری می‌کند\nخیالها آرام از ذهن برمی‌آید\nبه کجا می‌روند؟\nکجا می‌بارند؟\nآیا درخانه هم\nچنین به چشم خواهند آمد؟\nچه کسی باز\nاز آمدنشان خوشحال خواهد شد؟", "poet_nationality": "آفریقای‌جنوبی", "poet_name": "دنیس بروتوس", "poet_link": "https://echolalia.ir/category/sher/south-african-poets/dennis-brutus/"}
{"title": "در این دیار در این هوا", "link": "https://echolalia.ir/%d8%af%d8%b1-%d8%a7%db%8c%d9%86-%d8%af%db%8c%d8%a7%d8%b1-%d8%af%d8%b1-%d8%a7%db%8c%d9%86-%d9%87%d9%88%d8%a7/", "poem": "در این دیار\nدر این هوا\nجائی که این درختان می‌روید.\nآنجا که هوای پاک روان است\nدر پیش، در پس و در فراز\nو از میان حنجره‌ات\nدر انحنای آغوشی گشوده\nتا پای گنبدهای سفید شیری.\nجویباری خنک و بلورین جاری است.\nدر این دیار\nدر این هوا\nجائی که این درختان می‌روید\nبا وقار و پویا\nشعله‌ئی سرکش\nبر پوسته‌های حصار ظلمت می‌گذرد.\nجائی که هوای خوش روان است\nو درختان نازک می‌روید،\nدر این دیار، اکنون\nنفرت در زخم‌های گندیده چرک می‌دواند\nعفونت در هوای سیّال جاری است\nخشم در شب آرام فریاد می‌کند\nو ظلمت با اشکهای ما فرو می‌بارد.", "poet_nationality": "آفریقای‌جنوبی", "poet_name": "دنیس بروتوس", "poet_link": "https://echolalia.ir/category/sher/south-african-poets/dennis-brutus/"}
{"title": "زعفران و ترنج و خون", "link": "https://echolalia.ir/%d8%b2%d8%b9%d9%81%d8%b1%d8%a7%d9%86-%d9%88-%d8%aa%d8%b1%d9%86%d8%ac-%d9%88-%d8%ae%d9%88%d9%86/", "poem": "زعفران و ترنج و خون\nاین چنین\nدر سپیده‌دمان پیش در آسمان نشت می‌کردند.\nدر کامیون ارتشی به سوی زندان رفتن\nاز میان میله‌ها روز جزیره را نگریستن\nو چه بسیار روزها پیش از آن.\nخشمی سرخ از ذهنم برون می‌تراود\nچون جویباری از خون\nآه، رفیقانم کی به‌خود خواهند آمد؟\nآه، کلام عاصی‌شان چه هنگام\nبه اراده‌ای تیره و بی‌زوال بدل خواهد شد؟", "poet_nationality": "آفریقای‌جنوبی", "poet_name": "دنیس بروتوس", "poet_link": "https://echolalia.ir/category/sher/south-african-poets/dennis-brutus/"}
{"title": "عشق", "link": "https://echolalia.ir/love/", "poem": "دو بار امشب بیدار شدم و سرگشته سوی پنجره گشتم. \nچراغ‌های خیابان، \nچون نقطه‌های کمرنگ از قلمافتاده، \nمی‌خواستند اجزای جمله‌ای ادا شده در خواب را کامل کنند. \nاما در تاریکی محو می‌شدند.\nخواب دیده بودم که تو آبستنی، \nو به رغم سال‌های بسیار جدا زیستن، \nهنوز احساس گناه می‌کردم و کف دستِ به شوق آمده‌ام. \nشکمت را می‌نواخت، همچنان که کنار تخت، \nدنبال شلوارم و کلید برق روی دیوار می‌گشت.\nو با روشن شدن چراغ \nدانستم که تنهایت گذاشته‌ام \nدر تاریکی، در خواب، جایی که تو با شکیبایی \nچشم به راه بودی که شاید بازگردم، \nبی‌آنکه در پی اوقات تلخی یا سرزنشم باشی. \nبه خاطر آن وقفه‌ی غیرطبیعی. \nزیرا تاریکی باز می‌سازد آنچه را روشنی نمی‌تواند بسامان کند. \nآنجا عروسی کرده‌ایم، خوشبختیم، \nبه بازی جانور دو پشته می‌پردازیم \nو بچه‌ها بهانه‌ی لطیف برهنگی مایند.\nشبی در آینده باز پدیدار خواهی شد. \nبه سویم خواهی آمد فرسوده و لاغر، در پس اشیا، \nو پسر یا دختری هنوز بی‌نام را خواهم دید. \nاین بار دستم را \nاز گشتن پی کلید برق باز خواهم داشت.\nاز ترس و احساس اینکه حق ندارم \nواگذارمتان چون سایه‌هایی \nکنار حصار سخت ایامی که دیدارتان را سد می‌کند، \nبی‌صدا، نفی شده با روشنای واقعی \nکه مرا برای همیشه نایافتنی می‌دارد.\nاز کتاب «زاده‌ی اضطراب جهان»", "poet_nationality": "روسیه", "poet_name": "جوزف برودسکی", "poet_link": "https://echolalia.ir/category/sher/russian-poets/joseph-brodsky/"}
{"title": "زمانی که از من فاصله گرفتی", "link": "https://echolalia.ir/when-you-got-away-from-me/", "poem": "در شب، چند بار از خواب برخاستم \nو به سوی پنجره شتافتم \nو روشنایی را به تماشایی نشستم \nعبارتی ناقض \nگفت: رویا است \nو به مرور به کاستی گرایید \nو مانند همه نشانه‌ها \nباعث تسلی‌ام نشد\nتو در رویای من آبستنی\nو اینجا\nسال ها تنها و بی تو زندگی کردم\nو آن گاه حس معصیت به من دست می داد\nو دستان\nو دلم حسی توام با شادمانی داشتند\nاما در کردار کوچک و غمگین\nو محدود بودند.\nو با شتاب سوی پنجره رفتم\nمی دانستم\nکه تو را تنها رها می کند\nآنجا\nدر تاریکی\nدر رویا\nجایی که با بردباری\nچشم به راهش بودی\nو ملامتش نکردی\nزمانی که برگشتم\nحرمان گزیدی\nچون درازنای تاریکی\nجایی که روشنی به کاستی می گرایید\nو ما در انجا وصلت کردیم\nو پیوند کردیم\nو ما چون دیوی دو سر\nتنها کودکان بهانه شرارت مان بودند\nباز در پاره ای از شب های آتی\nخسته و نزار آمدی\nو باز با پسر یا دختری\nکه هنوز اسمی بر آنها ننهاده ای میبینمت\nو با دستانم\nکه دیگر نمی توانم از پیرامونت دورشان کنم\nو نمی توانم\nخاموش\nصلابت قدرت شان را رها کنم\nپیش از برآمدن آفتاب\nو همگام آن، از رویا برمی خیزم\nزمانی که از من فاصله گرفتی\nعنوان شعر عشق", "poet_nationality": "روسیه", "poet_name": "جوزف برودسکی", "poet_link": "https://echolalia.ir/category/sher/russian-poets/joseph-brodsky/"}
{"title": "برای مرگ ژنرال ژوکوف", "link": "https://echolalia.ir/for-the-death-of-general-zhukov/", "poem": "فرزندان ستون های سربازان منجمد شده را دیده ام\nتابوت در درشکه بر روی کفل اسبان\nو باد اینجا هیچ رهاوردی برایم نیاورد\nاز صداهای شیپور ماتم سربازان روس\nو در جامه ای باشکوه، پیکر بی جان تطهیر شده ای را می بینم:\nمشعل ژوکوف به فراموشی می گراید\nجنگجویی که به دست او دیوارهای زیادی فرو ریخت\nزمانی که دشمنان با شادی شمشیر به دست داشتند\nاما درخشش عملکردش چون هانیبال\nدر دشت های ولگا به یاد آمد\nروزهای خود را با نا امیدی به پایان رساند\nهمچون بلیساریوس و پومپه\nدر سرزمین های بیگانه چه اندازه خون سربازان را ریخت\nخوب! سوگوار شدید؟\nآیا مردن مردم در بسترهای خالی شان\nرا به یاد می آورید؟\nدیدید مغلوب گشتید.\nو به آنها پاسخ می دهد:\nدر منطقه مذاب جهنم به دیدارتان می آیم\nچون من یک مبارز بودم\nحقیقت دارد که دست های ژوکوف\nجنگ را به پایان رساند\nخوابید!\nصفحات تاریخ روسیه\nبه اندازه کافی برای مردم هویداست\nکه شجاعانه در صفوف پیاده نظام قرار می گیرند\nو به سرزمین های دیگر وارد می شوند\nو آنها از ترس پا پس می کشند\nمارشال!\nتابستان مشتاقانه سخنان و روحتان را\nفرو بلعید\nبا این همه، آن را بپذیر _\nبا دستوار غم انگیزی که به رهایی میهن کمک کردی\nبا صدایی بلند\nبه طبل بکوب و در فلوت نظامی بنواز\nهمچون نغمه های بلند سهره\nگِئورگی کُنستانتینوویچ ژوکوف (ژوکف) معروف به «مارشال ژوکوف»، فرمانده نظامی و سیاست‌مدار اتحاد جماهیر شوروی بود. در جنگ جهانی دوم شهر برلین به دست او گشوده شد.", "poet_nationality": "روسیه", "poet_name": "جوزف برودسکی", "poet_link": "https://echolalia.ir/category/sher/russian-poets/joseph-brodsky/"}
{"title": "دستی که تنت را لمس کرده", "link": "https://echolalia.ir/the-hand-that-touched-you/", "poem": "دستم که تنت را لمس کرده \nبهتر خواهد نوشت.\nهمان ساعت‌ها \nدر همان هوا زنگ می‌زنند \nو دوباره دست‌به‌دستِ هم \nما را از هم جدا می‌کنند.\nاما خاطره‌ی نزدیکی ِ تو \nجوهری تازه‌ است \nکه بی‌وقفه سراغش خواهم رفت \nتا در برابرم \nنوری دیگر و سایه‌یی دیگر بگسترانم.\nاشتیاقم به تو \nابری مبهم است که حالا \nستاره‌های تازه‌یی از آن می‌چینم.\nوعده‌های تنِ تو \nمرا قبل از گل دادنم به صلیب می‌کشند \nو حالا با شبحِ سبکِ تو \nاین‌جا به خواب می‌روم \nبه همراه قلم و اندیشه.", "poet_nationality": "فرانسه", "poet_name": "الن برن", "poet_link": "https://echolalia.ir/category/sher/french-poets/alain-borne/"}
{"title": "بگذار دوست بدارمت", "link": "https://echolalia.ir/let-me-love-you/", "poem": "بگذار دوست بدارمت.\nتو مانع نخواهی شد \nکه اسب مغرور یالش را تکان دهد \nماسه‌ها را لگدمال کند \nو در باله‌ی خشمش \nهر کجا که خواست برود. \nدوستت دارم. \nعشقم شانه‌های ظریفت را \nبامهربانی میان گردبادش می‌گیرد \nشنلی می‌شود که تو را با خود ببرد\nخشن‌تر از باد \nسیاه‌تر از درونش. \nپرزی ریز در مشتِ هذیان \nاز خوشی می‌گریم \nوقتی تو را به خود می‌فشارم و له می‌کنم.\nاز مجموعه‌ی «شب با من از تو حرف می‌زند»", "poet_nationality": "فرانسه", "poet_name": "الن برن", "poet_link": "https://echolalia.ir/category/sher/french-poets/alain-borne/"}
{"title": "اندیشیدن به تو", "link": "https://echolalia.ir/thinking-to-you/", "poem": "اندیشیدن به تو\nگرانبهاترین سکوت من است\nطولانی‌ترین و پرهیاهوترین سکوت\nتو همیشه در منی\nمانند قلب ساده‌ام\nاما قلبی که به درد می‌آورد\nاز کتاب شب با من از تو حرف می زند", "poet_nationality": "فرانسه", "poet_name": "الن برن", "poet_link": "https://echolalia.ir/category/sher/french-poets/alain-borne/"}
{"title": "اتفاقی دیدمت", "link": "https://echolalia.ir/leo-ferre-la-vie-d-artiste/", "poem": "اتفاقی دیدمت \nاینجا، اونجا یا یه جای دیگه \nشاید بتونی به یاد بیاری. \nما همدیگه رو نمی‌شناختیم، اما همو دوست داشتیم. \nو حتی اگه واقعیت هم نداشته باشه \nباید این داستان قدیمی رو باور کنیم. \nمن هر چیزی که داشتم رو به تو‌ بخشیدم \nبرای خوندن، برای رویا بافتن. \nو تو به کولی‌وار بودن من ایمان داشتی. \nتو بیست سالگی فکر می‌کردی \nکه میشه با دست خالی زندگی کرد، \nاما الان اینجوری فکر نمی‌کنی…\nاین پایانِ ماه معروف \nاز زمانی که ما شدیم \nهفت بار در هفته بهمون بازمی‌گرده \nو‌ شب‌های ما بدون سینما، \nموفقیت من که فرا نمی‌رسه \nو معاش متزلزلمون\nمیبینی؟ من هیچ چیز رو فراموش نکردم \nدر این بیلان که اشک آدمو درمیاره، \nکه ورشکستگی ما رو نشون میده. \n«روزهای زیبا هنوز در انتظارتند  \nازش  لذت ببر عشق بی‌نوای من…  \nسال‌های خوب زود میگذرن.»\nو حالا، تو داری میری \nهر دوی ما پیر می‌شیم \nهر کس برای خودش، همین‌قدر غم‌انگیز… \nمیتونی گرامافون رو ببری \nمن پیانو رو نگه میدارم \nو به زندگی هنرمندانه‌م ادامه میدم. \nکمی بعد، بدون اینکه دقیقا بدونم چرا \nیه غریبه، یه آدم بدترکیب \nدر حالی که اسم من رو روی آفیش میخونه \nدرباره‌ی موفقیتم با تو حرف میزنه. \nاما غم‌انگیزه که تو می‌دونی… \n«بهش میگی برام اهمیتی نداره، برام اهمیتی نداره…»\nترجمه ترانه زندگی هنرمند Léo Ferré La vie d’artiste", "poet_nationality": "فرانسه", "poet_name": "لئو فره", "poet_link": "https://echolalia.ir/category/sher/french-poets/leo-ferre/"}
{"title": "عشق", "link": "https://echolalia.ir/%d8%b9%d8%b4%d9%82-%d9%84%d8%a6%d9%88-%d9%81%d8%b1%d9%87/", "poem": "وقتی دریا هست و اسب‌ها\nکه سینماوار گشت می‌زنند\nاما در آغوشِ تو بس زیباتر است\nوقتی دریا هست و اسب‌ها\nوقتی عقل دیگر حق ندارد\nو چشم‌هامان بایکدیگر منقلب‌شدن بازی می‌کنند\nو دیگر معلوم نیست ارباب کیست\nوقتی عقل دیگر حق ندارد\nوقتی پایانِ جهان را از دست می‌دهیم\nو ابدیت را می‌فروشیم\nبه ازای این ثانیه‌ی ابدی\nوقتی پایانِ جهان را از دست می‌دهیم\nوقتی شیطان رنگ‌باختنِ ما را می‌بیند\nوقتی دیگر وسیله‌ای نیست\nتا بازشدنِ غنچه‌ی عشق را ترسیم کنیم\nوقتی ماشین به راه افتاده\nو دیگر نمی‌دانیم کجاییم\nو منتظریم بینیم چه پیش خواهد آمد\nدوست‌ات دارم", "poet_nationality": "فرانسه", "poet_name": "لئو فره", "poet_link": "https://echolalia.ir/category/sher/french-poets/leo-ferre/"}
{"title": "آنارشیست ها", "link": "https://echolalia.ir/%d8%a2%d9%86%d8%a7%d8%b1%d8%b4%db%8c%d8%b3%d8%aa-%d9%87%d8%a7-%d9%84%d8%a6%d9%88-%d9%81%d8%b1%d9%87/", "poem": "یکی از صد تا هم نیستند و با این‌همه هستند\nو معلوم نیست چرا اغلب‌شان اسپانیایی\nانگار که در اسپانیا فهمیده نمی‌شوند\nآنارشیست‌ها\nهمه‌چیز بر سرشان آمده\nسیلی‌ها و سنگ‌پاره‌ها\nچنان سخت داد کشیده‌اند\nکه هنوز هم می‌توانند داد بکشند\nدل‌هاشان در پیش\nو رؤیاهاشان در میان\nو روح‌شان یکسره سوده‌ از\nایده‌های ناباب\nیکی از صد تا هم نیستند و بااین‌همه هستند\nاغلب‌شان بچه‌هایی زاده از هیچ یا از بس ناچیز\nکه هرگز دیده نمی‌شوند مگر وقتی که از آن‌ها می‌ترسند\nآنارشیست‌ها\nصد و ده بار مرده‌اند\nبه خاطر هیچ‌ و به خاطر چه؟\nبا عشق در مُشت\nکه بر میز می‌کوبد یا بر هیچ\nبا حالتی سمج\nکه خون‌ریزی راه می‌اندازد\nچنان سخت کوبیده‌اند\nکه هنوز هم می‌توانند بکوبند\nیکی از صد تا هم نیستند و بااین‌همه هستند\nو اگر پای لگد و تیپا به میان آید\nفراموش نکنید که به خیابان می‌ریزند\nآنارشیست‌ها\nپرچمی سیاه دارند\nنیم‌افراشته بر فرازِ امید\nو ملانکولی\nتا با خود داشته باشند\nچاقوهایی برای بریدن\nنان و دوستی\nو سلاح‌هایی زنگ‌زده\nبرای فراموش نکردن\nیکی از صد تا هم نیستند و بااین‌همه هستند\nو بازو به بازوی هم حلقه کرده اند\nشادان، و ازهمین رو همیشه ایستاده‌اند\nآنارشیست‌ها", "poet_nationality": "فرانسه", "poet_name": "لئو فره", "poet_link": "https://echolalia.ir/category/sher/french-poets/leo-ferre/"}
{"title": "با گذشت زمان، همه چیز می‌گذرد", "link": "https://echolalia.ir/%d8%a8%d8%a7-%da%af%d8%b0%d8%b4%d8%aa-%d8%b2%d9%85%d8%a7%d9%86%d8%8c-%d9%87%d9%85%d9%87-%da%86%db%8c%d8%b2-%d9%85%db%8c%da%af%d8%b0%d8%b1%d8%af/", "poem": "با گذشت زمان \nبا گذشت زمان، همه چیز می‌گذرد \nچهره را فراموش می‌کنیم و صدا را هم \nقلبی که نتپد، رنج رفتن نمی‌کشد \nفراتر نمی‌جوید، رها می‌کند و این‌چنین بهتر است \nبا گذشت زمان \nبا گذشت زمان همه چیز می‌گذرد \nدیگری را که دوست می‌داشتیم، که زیر باران می‌جستیم \nدیگری را که از یک نگاه می‌خواندیم \nدر میان کلمات و خطوط و زیر نقاب \nپیمانی آراسته که در خواب می‌شود \nبا زمان، همه چیز ناپدید می‌شود\nبا گذشت زمان، \nبا گذشت زمان همه چیز می‌گذرد \nحتی دوست داشتنی‌ترین یادگارها از چشم می‌افتند \nوقتی که زیر نوری مرده آنها را جستجو می‌کنیم \nدر شنبه شب‌هایی که مهربانی تنها می‌ماند \nبا گذشت زمان همه چیز می‌گذرد \nکسی که رویش حساب می‌کردیم، برای یک سرما خوردگی ساده، برای یک هیچ \nکسی که به او از هوا می‌بخشیدیم تا جواهر \nکسی که برایش روحمان را می‌فروختیم به یک سکه پول \nکسی که به دنبالش پادو می‌زدیم مثل یک سگ \nبا زمان، می‌رود،\nهمه چیز درست می‌شود \nبا گذشت زمان \nبا گذشت زمان همه چیز می‌گذرد \nگرمای محبت را فراموش می‌کنیم و آوای صدا را هم \nکه چون بیچارگان نجوا می‌کرد \n«دیر نکن، سرما هم نخور». \nبا گذشت زمان \nبا گذشت زمان همه چیز می‌گذرد \nو احساس می‌کنیم چو اسبی از پای افتاده‌ایم \nو احساس می‌کنیم که منجمدیم در بستر حادثه \nو احساس می‌کنیم که بی‌کسیم هر چند بی‌خیال \nو احساس می‌کنیم که فریب خورده‌ایم در همه سال‌های رفته \nاما در واقع \nبا گذشت زمان \nدیگر عشق نمی‌ورزیم\nترجمه‌ی ترانه Avec le temps یا with time", "poet_nationality": "فرانسه", "poet_name": "لئو فره", "poet_link": "https://echolalia.ir/category/sher/french-poets/leo-ferre/"}
{"title": "یک سپیده دم پاریسی", "link": "https://echolalia.ir/a-parisian-dawn/", "poem": "نور بر چهره‌ام می‌تابد، \nو در حیرانی من سکوت چرخ می‌زند و بالا می‌گیرد. \nبیدار ساخته ام پاریس را به ضربه‌ای، \nو بر سرم پرتو می‌افشاند صبحدم.\nفاتحی هوشیارم من \nچشم‌براه‌ خورشید تا بشکوفد طلایی‌رنگ. \nو در شکوه سپیده‌دم \nایستاده‌ام تنها در هاله‌ای غرورآگین.\nپای‌کار خورشیدم من \nآنکه بیدارباش و سورگردان نیم شبان را خادم است \nناقوس‌های باستانی کلیسا، به طنین در می‌آیند. \nمن یک کشیشم- یک کافرکیش- کشیشی کافرکیش.\nدر گیرودار بانگ ناقوس‌ها \nبرمی‌افروزانم شعله‌ای کم‌نور زیر توده‌ی هیزم، \nو در جان تازه‌ی فروزنده‌ی من \nچه رقصان اند شعله‌ها، هردم بالاتر پرتوهای خورشید.\nای ایو، ایزد خورشید، شعله‌ی باستانی. \nهنوز درخوابی‌ست سبک این بیشه‌زار ملون، \nو من تنها در جستجوی توام، \nدر جستجوی کشیش تو و مجنونی شوریده چشم.\nرنجورم آیا؟ بیفشان بر من پرتوی را. \nنوباویی سرخ‌مو بود آد، سرور باستانی من، \nمدت‌‌ها پیش کشیش تو بود. \nهزاران سال است که فسرده و رو به پایانم.\nشهید شرقم من \nآنکه به غرب ازبرای تسکین می‌گریزد، \nفرزند ساحران نفرین‌شده \nزرد رویم من؟ رنگم کن، آه رنگم کن به رنگ خون.\nپی می‌گیرم بیغوله راهم را با بغض و اشک \nکه جان فرساست، و اینک با سیمای زردفام \nمی‌رانم‌ به سوی غرب \nمی‌توانم به نیایش بنشینم آنجا، سرور من، خورشید.\nاز چه رو می‌پرسیم این همه‌ چگونه رخ داد؟ \nخون من رقیق جاری می‌شود. در نیایشم من گرم و تابناک. \nمن رازی را می‌پویم، کاری‌شگفت، \nو رویا می‌پردازم، اما چه می خواهم، نمی دانم.", "poet_nationality": "مجارستان", "poet_name": "اندره آدی", "poet_link": "https://echolalia.ir/category/sher/hungarian-poets/endre-ady/"}
{"title": "خویشاوند ِ مرگ", "link": "https://echolalia.ir/relatives-of-death/", "poem": "من خویشاوند ِتمامی مردن‌های فیروزمندانه‌ام؛ \nدوست می‌دارم عشقی را که فرومی‌میرد در قلب‌های آدمیان ؛ \nدوست می‌دارم در آغوشی که پس می‌زند، \nاو را که می‌گسلد. \nدوست دارم گل‌های سرخ ِرنجور را آن دم که می‌پژمرند، \nو زنان شهوت‌‌انگیز را که در دهشت؛ \nدوست ‌می دارم من سپیده‌دم ِدرخشان ِ مالیخولیایی \nروزهای خزان زده را. \nدوست می‌‌دارم جذبه‌ی ِ راز‌آلود ِ تاریکی را \nو هشدار ساعاتی را که مردان نفس در سینه حبس می‌دارند؛ \nدوست ‌دارم من خواهر ِ محزون ِ این مرگ سترگ و قدسی را. \nدوست دارم من آن‌هایی را که می‌گسلند و آن‌هایی که می‌گریند، \nآن‌هایی که بیدار می‌شوند با همه‌ی اشتیاق‌ های ِ از کف داده، \nمن دوست دارم کشتزاران ِ ویران را در صبحدم‌های زمستانی و سرمای کشنده. \nمن دوست دارم قلب رام‌ شده، بغض‌های بی‌اشک، \nو کامیابی آرام همه‌ی اندوهان پیشین، \nپناهگاه شاعرانِ پیر نزار و فرزانگان را.\nدوست می‌دارم من مردی را که تمامی رویاهایش برباد رفته‌اند،\nنحیف گشته، مغلوب و نابینا؛\nمن دوست دارم ناباوری و اندوه را؛\nدوست می‌دارم من انسان را.\nمن خویشاوند ِتمامی مردن های فیروزمندانه‌ام؛\nدوست می دارم من عشقی را که فرو می میرد در قلب‌های آدمیان ؛\nدوست می دارم در آغوشی که پس می زند، او را\nکه می‌گسلد.", "poet_nationality": "مجارستان", "poet_name": "اندره آدی", "poet_link": "https://echolalia.ir/category/sher/hungarian-poets/endre-ady/"}
{"title": "سوار سرگردان", "link": "https://echolalia.ir/wandering-ride/", "poem": "ما  تاخت و تاز کور و بی مقصد\n سواری سرگردان از روزگاران پیشین را شنیدیم\n ارواح گرفتار جنگل های غرق شده\n همچون مرداب های قدیمی بیدارشده با آه\n ضجه زدند.\n اینجا و آنجا درختزاران و بیشه زاران\n بسته در زخم بندها تنگاتنگ یک نبرد\n اشباح قصه های قدیمی زمستانی\n اکنون برخاسته اند با حیاتی یکباره\n اینجا درختزاران ، اینجا بیشه زاران\n اینجا نوای دلگیر همسرایان دیرین سال\n پوشیده در مهی تیره\n از دوران جنگاوری\n نجیب زادگان  دلیر و مهیب ما.\n روزهای پاییزی خلوت و دلگیراند\nشمار مردم رفته رفته کاستی میگیرد؛\n و نوامبر بر مرداب محاط در میان پشته ها\n پوشیده در جامه ای مه آلود گام برمیدارد.\n دشت عریان ناگاه از سر میگیرد\n پروریدن نیزار و مرداب درختان پوسیده را.\n نوامبر مه آلود\n خویش را پنهان میدارد در غبار غم افزای سده های پیش.\n چیزی جز خون، اسرار\n و  تنگنا، نیاکان رمزآلود؛\n جنگل ها، مرداب ها، نیزار و خیزران،\n و دیوانه مردم روزگاران دیرین نیست.\n سوار سرگردان دیرزمانی ست\n که پی میگیرد راهش را\n در امتداد گنداب تازه،\n فروغ مهتاب هست\n لیکن چراغ ها نمیسوزد.\n بر جاده قریه ای نیست.\n روستاها به آرامی در خواب فرو می روند،\n منجمد میسازند بر کنام شان دیرینه رویاها را.\n چنان که از بیشه زاران مه آلود نشئه و سرمست میگردند\n گاومیش ، گرگ ، و غضب آلوده  خرس.\n ما تاخت و تاز کور و بی مقصد\n یک سوار سرگردان از روزگاران پیشین را شنیدیم\n ارواح گرفتار جنگل های غرق شده\n همچون مرداب های قدیمی بیدارشده با آه\n ضجه زدند.", "poet_nationality": "مجارستان", "poet_name": "اندره آدی", "poet_link": "https://echolalia.ir/category/sher/hungarian-poets/endre-ady/"}
{"title": "محبوبم به گنجینه‌هایم بنگر", "link": "https://echolalia.ir/look-at-my-treasures/", "poem": "محبوبم بنگر به گنجینه‌هایم \nآن‌ها بی‌بهاتر از نقره‌های مسیحی‌اند، \nبنگر به سرنوشت یک زندگی راستین و مومنانه، \nبنگر در موهای خاکسترین ریخته‌ام.\nمن حیران دوردست‌ها نبودم\nافسوس من گرانسر از مجار بودنم،\nبه فلاکت ، غم و تیره‌بختی افتادم\nو اندوخته‌ام بدبختی‌های بی‌شمار را.\nدر عشق‌ورزی چه نیک بودم من \nخدا نیز قادر به شکستم نبود \nآنسان که از کودکی پنداشتم.\nبنگر در من اینک دردآلود، خونین و تب‌‌دار.\nاگر فرا راهم نیامده بودی \nدهان سوگوارم به سخن باز نمی‌شد \nبنگر به استهزای کمال \nکه مرا روانه‌ی تابوت می‌سازد. \nمحبوبم مرا با عشقت بنگر \nمن یافتمت هنگامی که می‌گریختی،\nو اگر بجا مانده لبخندی در این سخنان نفرت‌زا \nتو لبخند قلب منی.\nبنگر در گنجینه‌هایم محبوب من\nبی‌بهاتر از نقره‌های مسیحی‌اند آن‌ها \nبگذار برایت تاریک و جوان باشند،\nبه موهای خاکسترین ریخته‌ام، بنگر.", "poet_nationality": "مجارستان", "poet_name": "اندره آدی", "poet_link": "https://echolalia.ir/category/sher/hungarian-poets/endre-ady/"}
{"title": "نامه ی انفصال", "link": "https://echolalia.ir/separation-letter/", "poem": "بگذار در هم شکند افسونی که صدها بار شکسته است. \nتو راهی شدی دیگربار و واپسین بار \nشاید باورت این بود که من بایستی همواره نگه‌ات دارم \nیا اینکه ناگزیر به راهی شدنی. \nصدها بار، محنت زده، \nمن ریسمان بزرگی و فراخ فراموشی‌ام را \nبر تو افکندم. \nکنون در برابر سرمایی سخت‌تر، \nخویش را در پوشان \nکنون درپوشان خویش را \nزیرا من می‌بخشم ما را \nبرای شرمساری بزرگ ِ ستیزی نابرابر، \nبرای خوارداشت تو و همه‌ی چیزهای دیگر. \nچقدر چقدر، در خفا عزیز داشته شده این. \nدر یک کلام، اکنون تنها تو را می‌بخشم.\nمصفا ساز\nتقدیرت را.\nکه بارها تراویده\nاز دعای صمیمی\nمزامیر ‌لدای دلفریب\nسرهم‌بندی و بیان شده\nبه خاطر هنر برای هنر.\nهرگز نه بدست آورده نه از دست داده‌ام.\nمن به آرامی بخشیده‌ام به تو\nکفر بوسه هایی که در خیال با آن دیگر کسان را بوسیده‌ام،\nیا کردار عاشقانه‌ای که در خیال با آن دیگرکسان را دوست داشته‌ام؛\nمن قدردان توام برای همه‌ی آغوش‌ها\nمن قدردان توام برای همه‌ی لداهای پیشین\nبه سان همه‌ی مردانی که شاید توان قدردانی داشته‌اند\nهنگامی که همه‌ی بوسه‌های فرسوده و قدیمی را می‌پیمایند.\nاز مدت‌های مدید من از پا افتاده ام برای جستجوی تو\nدر ریگزار گذشته و حال مشقت‌بار؛\nدر مسیر دون صفتانه و زنانه‌ی آینده‌ات\nاز مدت‌ها پیش من بیرون رانده‌ام\nتو را از خیالم.\nبارها بیهوده جستجو کرده ام\nاما برای تو چیزهایی از خویش،\nهزینه‌های نابجا\nو شعر بی‌نظیرم را\nوقف کرده ام\nکه با عشق یتیمانه‌‌ات\nدر آن آرامشی و تسلایی بیابی\nو نیز یافتی،\nنه تنها او که نمی توانست\nبه تنهایی تاب آورد سنگینی و زیورآلات آویخته بر یک زن.\nاز سینه‌ی مغرور من که ستبر است و سیرناشدنی\nمن میخواستم که نظاره کنم یک سقوط آرام\nنه از زنی رهاشده انتقامی محقر را\nکه در غضبناکی اش به کمین برخی مردان نشسته،\nو نه استهزای\nخود حقیر و بی‌‌مایه‌اش.\nبدین خاطر که من بر تو نشان کروسوسم را آویخته‌ بودم\nو بخشیدم به تو علت تقدیری\nکه تو را ازآن من می‌گرداند،\nو اینکه بایستی عزیمت‌ات نادیدنی باشد.\nمن بخشیده‌ام به تو\nعظمت آغوشم را\nکه تو لذتی در آن‌ بیابی.\nو تو جز یک علامت سوال کوچک نبودی\nتا آن‌ هنگام که با آمدن من کامروا شدی.\nآیا مانند یک گل خشک\nلای برگ‌های یک کتاب دعای دست‌نخورده قدیمی\nبه لرزه در می‌آیی.\nیا در اطراف به تکاپو خواهی افتاد\nو در می‌پوشی هاله‌‌ی ژنده‌ی خریداری شده‌ات را-\nاین اسارت غم‌انگیز خودکامه.\nو نیایش‌های خودپرستانه‌ی من\nآیا بعد از این همه برای زن‌های شایسته\nبه لکنت خواهی افتاد؟\nمن خواهان تقدیری نه برای رها کردنت\nبل برای پیمودن سرنوشت درخشانم هستم.\nهرآنچه که تو را می‌بلعد\nیک سیلاب یا تفاله،\nتو زنده‌ای در من،\nزیرا که دیدم تو را\nلیک مدت‌ها پیش\nتو دست از بودن کشیدی\nزیرا من از دیدارت دست کشیدم.", "poet_nationality": "مجارستان", "poet_name": "اندره آدی", "poet_link": "https://echolalia.ir/category/sher/hungarian-poets/endre-ady/"}
{"title": "خودکشی در سنگرها", "link": "https://echolalia.ir/suicide-in-the-trenches/", "poem": "سرباز کوچک بی گناهی را می شناختم \nکه در شادمانی عریان اش به زندگی نیشخند می زد \nدر انزوای تاریک اش به خوابی ژرف فرو می رفت \nو بامدادان با چکاوکان سوت  می زد. \nدر سنگرهای زمستانی، بیم و اندوه انفجارها، \nشپش ها بر تن و تمنای جرعه ای “رُم” رهایش نمی کرد. \nگلوله ای به سرش شلیک کرد \nو دیگر هیچ کس از او سخن نگفت. \nاینک شمایان،جماعتی با چهره های مغرور و چشمانی شرربار \nکه رژه ی پسرکان سرباز را هورا می کشید و زنده باد سر می دهید \nبه خانه هایتان باز گردید و دعاهایتان را بخوانید \nدریغا! هرگز در نمی یابید جهنمی را \nکه جوانی و لبخند رهسپارش می شود.", "poet_nationality": "انگلیس", "poet_name": "زیگفرید ساسون", "poet_link": "https://echolalia.ir/category/sher/british-poets/siegfried-sassoon/"}
{"title": "اتحاد", "link": "https://echolalia.ir/alliance/", "poem": "دولت ها \nبر آماجِ هر خیابان ،\nبالغ می شوند \nژنرال ها به نامِ حقوقِ بَشر ،\nشیپور می کِشند \nامّا تو با گندُمَکِ واژهْ پوش !\nو من با دقایق \nمُتّحد شدیم :\nتا هرگز از مرگ \nنَهراسیم …", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "ای برده! کیست که آزادت کند؟", "link": "https://echolalia.ir/o-slave-who-will-set-you-free/", "poem": "ای برده! کیست که آزادت کند؟ \nآنان که در قعر ژرف‌ترین مغاکند \n-ای رفیق!- \nتو را می‌بینند و \nفریادت می‌شنوند. \nبردگان، رهایت سازند. \nهمه یا هیچ‌کس. هیچ یا همه. \nکس به تنهایی نجات خویش نتواند. \nتفنگ یا زنجیر؛ \nهمه یا هیچ‌کس. هیچ یا همه.\nای گرسنه! کیست که غذایت دهد؟ \nگر خواهی تکه کنی نانی \nنزد ما بیا، که گرسنگانیم. \nبگذار تو را راه بنماییم \nگرسنگان، غذایت دهند. \nهمه یا هیچ‌کس. هیچ یا همه. \nکس به‌تنهایی نجات خویش نتواند. \nتفنگ یا زنجیر. \nهمه یا هیچ‌کس. هیچ یا همه.\nای زخم‌خورده! کیست که داد تو ستاند؟ \nتو که آماج جورها بودی \nبا ستمدیدگان همراه شو. \nرفیق! ما با تمام ناتوانی‌ خویش \nبه کین‌خواهی تو برمی‌خیزیم. \nهمه یا هیچ‌کس. هیچ یا همه. \nکس به تنهایی نجات خویش نتواند. \nتفنگ یا زنجیر. \nهمه یا هیچ‌کس. هیچ یا همه.\nای درماندگان! که را زَهره این همه؟\nآن را که تاب تیره‌روزیش نه،\nراهی شود با آنان \nکه هم‌اینک به‌ضرورت پیکار می‌کنند؛\nزان رو که کار امروز، فردا را نشاید.\nهمه یا هیچ‌کس. هیچ یا همه.\nکس به‌تنهایی نجات خویش نتواند.\nتفنگ یا زنجیر.\nهمه یا هیچ‌کس. هیچ یا همه.", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "عاشقان", "link": "https://echolalia.ir/lovers/", "poem": "به درناها در طاق آسمان بنگر! \nهمراهانِ دیرینِ‌شان، ابرها \nبا آنان کوچیدند، چنان‌ که گویی می‌پریدند \nاز زندگی‌یی به زندگی دیگر. \nدر اوجی برابر و با شتابی همسان \nهردو پابه‌پای هم چه نزدیک می‌نمایند.\nو بدین‌سان قسمت می‌کند دُرنا با ابر \nآسمان زیبایی را که کوته‌زمانی همه‌گی در آن می‌پَرَند. \nو البته هیچ‌کدام‌شان بیش از دیگری درنگ نمی‌کند. این‌جا، \nو هیچ‌یک، چیزی جز تاب خوردن دیگری را نمی‌بیند \nدر بادی که هر دو احساس‌اش می‌کنند \nآن‌ها که اکنون در پروازشان کنار هم‌اند \nباد می‌خواهد به عدم ببردشان \nاگر از میان نروند و برای هم بمانند \nهیچ‌چیز دیرزمانی نمی‌تواند به آنها دست یابد‌.\nدیری می‌تواند کسی آن‌ها را دور کند از جایی \nکه در آن تهدید باران است یا صدای تیر. \nبدین‌سان به‌ندرت در میان ماه و خورشید \nبه دو جای متفاوت پرواز می‌کنند، \nیک‌دیگر را به‌تمامی ساقط می‌نمایند. \nبه کجا می‌روید شما؟ –به هیچ کجا! \nاز که و کجا می‌گریزید؟ –از همه، از همه‌گان! \nمی‌پرسید، چند وقت است با هم هستند؟ –از کوته‌زمانی.\nو کی از هم جدا خواهند شد؟ –به‌زودی \nاین است که عشق برای عاشقان تکیه‌گاهی می‌نماید", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "همان جنگ راستین", "link": "https://echolalia.ir/that-real-war/", "poem": "از آن رو که پرولتاریا با رشادت و ایثار می‌جنگد \nاو را به جنگ گسیل می‌دارند؛ \nچرا و برای که می‌جنگد؟ \nبر او معلوم نیست و نباید بدان بپردازد.‏\nلعنت به جنگ شما!‏ \nتنها به ضیافتش بروید!‏ \nما تفنگ‌ها را بر زمین می‌کوبیم،‏ \nو در جنگ دیگری شرکت می‌کنیم \nهمان جنگ راستین.‏\nپرولتاریا به خط مقدم می‌رود،‏ \nاما سرداران پشت جبهه می‌مانند.‏ \nوآن‌گاه که والاحضرتان غذا خوردند \nاو‌ نیز شاید چیزی یافت.‏\nلعنت به جنگ شما!‌‏ \nتنها به ضیافتش بروید!‏ \nما تفنگ‌ها را بر زمین می‌کوبیم،‏ \nو در جنگ دیگری شرکت می‌کنیم \nهمان جنگ راستین!‏\nپرولتاریا با حقوقی ناچیز،‏\nادوات جنگی می‌سازد \nتا سرداران، با کمک آن‌ها \nفرزندان بی‌شماری از پرولتاریا را بکشند.‏\nلعنت به جنگ شما!‏ \nتنها به ضیافتش بروید!‏ \nما تفنگ‌ها را بر زمین می‌کوبیم،‏ \nو در جنگ دیگری شرکت می‌کنیم \nهمان جنگ راستین!‏\nهزینه شکست را پرولتاریا می‌پردازد،‏ \nهزینه پیروزی را هم.‏ \nو آنان تا واپسین دم،‏ \nبرای جنگ‌های خونین دیگر \nبرنامه‌ می‌ریزند.‏\nلعنت به جنگ شما!‏ \nتنها به ضیافتش بروید!‏ \nما تفنگ‌ها را بر زمین می‌کوبیم،‏ \nو در جنگ دیگری شرکت می‌کنیم \nهمان جنگ راستین!‏\nپرولتاریا هر لحظه در جنگ است \nدر جنگ بزرگ طبقاتی.‏ \nتا پیروزی،‏ \nکه او‌ را برای همیشه حاکم خواهد ساخت،‏ \nبا خون خود هزینه می‌دهد.‏\nلعنت به جنگ شما!‏ \nتنها به ضیافتش بروید!‏ \nما تفنگ‌ها را بر زمین می‌کوبیم،‏ \nو در جنگ دیگری شرکت می‌کنیم \nهمان جنگ راستین!‏", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "سودایی بی‌سود", "link": "https://echolalia.ir/no-profit/", "poem": "نیکی را چه سود \nهنگامی که نیکان، در جا سرکوب می‌شوند، \nو هم آنان که دوست‌دار نیکانند؟\nآزادی را چه سود \nهنگامی که آزادگان، باید میان اسیران زندگی کنند؟\nخرد را چه سود \nهنگامی که جاهل، نانی به چنگ می‌آورد، \nکه همگان را بدان نیاز است؟\nبه جای خود نیک بودن، بکوشید \nچنان سامانی دهید، که نفس نیکی ممکن شود \nیا بهتر بگویم \nدیگر به آن نیازی نباشد.\nبه جای خود آزاد بودن بکوشید \nچنان سامانی بدهید، که همگان آزاد باشند \nو به عشق ورزی به آزادی نیز \nنیازی نباشد.\nبه جای خود خردمند بودن، بکوشید \nچنان سامانی دهید، که نابخردی \nبرای همه و هرکس \nسودایی شود بی‌سود.", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "آهای آیندگان", "link": "https://echolalia.ir/hey-the-posterity/", "poem": "راستی که در دوره تیره و تاری زندگی می‌کنم \nامروزه فقط حرف‌های احمقانه بی‌خطرند \nگره بر ابرو نداشتن، از بی‌احساسی خبر می‌دهد، \nو آنکه می‌خندد، هنوز خبر هولناک را نشنیده است. \nاین چه زمانه ایست که \nحرف زدن از درختان عین جنایت است \nوقتی از این همه تباهی چیزی نگفته باشیم! \nکسی که آرام به راه خود می‌رود گناهکار است \nزیرا دوستانی که در تنگنا هستند \nدیگر به او دسترسی ندارند.\nاین درست است: من هنوز رزق و روزی دارم \nاما باور کنید: این تنها از روی تصادف است \nهیچ قرار نیست از کاری که می‌کنم نان و آبی برسد \nاگر بخت و اقبال پشت کند، کارم ساخته است.\nبه من می‌گویند: بخور، بنوش و از آنچه داری شاد باش \nاما چطور می‌توان خورد و نوشید \nوقتی خوراکم را از چنگ گرسنه‌ای بیرون کشیده‌ام \nو به جام آبم تشنه‌ای مستحق‌تر است. \nاما باز هم می‌خورم و می‌نوشم\nمن هم دلم می‌خواهد که خردمند باشم \nدر کتاب‌های قدیمی، آدمِ خردمند را چنین تعریف کرده‌اند: \nاز آشوب زمانه دوری گرفتن و این عمر کوتاه را بی‌وحشت سپری کردن، \nبدی را با نیکی پاسخ دادن،\nآرزوها را یکایک به نسیان سپردن، \nاین است خردمندی. \nاما این کارها بر نمی‌آید از من.\nراستی که در دوره تیره و تاری زندگی می‌کنم.\nدر دوران آشوب به شهرها آمدم \nزمانی که گرسنگی بیداد می‌کرد.\nدر زمان شورش به میان مردم آمدم \nو به همراهشان فریاد زدم. \nعمری که مرا داده شده بود \nبر زمین چنین گذشت.\nخوراکم را میان معرکه‌ها خوردم \nخوابم را کنار قاتل‌ها خفتم \nعشق را جدی نگرفتم \nو به طبیعت دل ندادم \nعمری که مرا داده شده بود \nبر زمین چنین گذشت. \nدر روزگار من، همه راه‌ها به مرداب ختم می‌شدند \nزبانم مرا به جلادان لو می‌داد \nزورم زیاد نبود، اما امید داشتم \nکه برای زمامداران دردسر فراهم کنم!\nعمری که مرا داده شده بود\nبر زمین چنین گذشت.\nتوش و توان ما زیاد نبود \nمقصد در دوردست بود \nاز دور دیده می‌شد اما \nمن آن را در دسترس نمی‌دیدم.\nعمری که مرا داده شده بود \nبر زمین چنین گذشت.\nآهای آیندگان، شما که از دل توفانی بیرون می‌جهید \nکه ما را بلعیده است.\nوقتی از ضعف‌های ما حرف می‌زنید \nیادتان باشد \nاز زمانه سخت ما هم چیزی بگویید.\nبه یاد آورید که ما بیش از کفش‌هامان کشور عوض کردیم. \nو نومیدانه میدان‌های جنگ را پشت سر گذاشتیم،\nآنجا که ستم بود و اعتراضی نبود.\nاین را خوب می‌دانیم:\nحتی نفرت از حقارت نیز \nآدم را سنگدل می‌کند.\nحتی خشم بر نابرابری هم \nصدا را خشن می‌کند. \nآخ، ما که خواستیم زمین را برای مهربانی مهیا کنیم\nخود نتوانستیم مهربان باشیم.\nاما شما وقتی به روزی رسیدید\nکه انسان یاور انسان بود \nدرباره ما \nبا رأفت داوری کنید!\nاین شعر زمان تبعید برتولت برشت در دانمارک در سال ۱۹۳۹ سروده شده است.", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "درخت آلو", "link": "https://echolalia.ir/%d8%af%d8%b1%d8%ae%d8%aa-%d8%a2%d9%84%d9%88/", "poem": "در حیاط\nدرخت آلویی هست!\nدرختی کوچک؛\nکه کسی باورش ندارد!\nدستی به او نمی‌رسد؛\nنرده‌ها احاطه‌اش کرده‌اند.\nدلش می‌خواهد رشد کند\nدرخت کوچک!\nآری،\nدلش می‌خواهد رشد کند؛\nو برای کسی مهم نیست\nسهم اندکش از آفتاب!\nچه کسی باور می‌کند\nآلو بودن درخت را\nوقتی یک دانه آلو ندارد؟\nاما تو می‌توانی؛\nوقتی متوجه برگ‌هایش باشی!", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "چه لذتی دارد آغاز", "link": "https://echolalia.ir/%da%86%d9%87-%d9%84%d8%b0%d8%aa%db%8c-%d8%af%d8%a7%d8%b1%d8%af-%d8%a2%d8%ba%d8%a7%d8%b2/", "poem": "چه لذتی دارد آغاز!\nدمیدنِ سحر\nاولین چمن\nوقتی که رنگ سبز\nتقریباً از یاد رفته است.\nوای،اولین صفحه‌ی کتابِ دلخواه‌ات!غافل‌گیری !\nآهسته بخوان\nبخش ناخوانده‌اش\nخیلی زود باریک خواهد شد!\nو نخستین مشتِ آب\nبر چهره‌ی رنگ پریده.\nپیراهن پاکیزه‌ی خنک.\nآغاز عشق.\nنگاه اغواگر.\nوای! آغاز کار.\nریختن روغن در ماشین سرد\nنخستین تکان دست\nو نخستین غرش و جهش موتور!\nو نخستین پُک سیگار\nکه ریه‌ها را پر می‌کند.\nآه! یک فکر تازه!", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "اینجا قانون طبیعت عمل نمی‌کند", "link": "https://echolalia.ir/%d8%a7%db%8c%d9%86%d8%ac%d8%a7-%d9%82%d8%a7%d9%86%d9%88%d9%86-%d8%b7%d8%a8%db%8c%d8%b9%d8%aa-%d8%b9%d9%85%d9%84-%d9%86%d9%85%db%8c%e2%80%8c%da%a9%d9%86%d8%af/", "poem": "وقتی سنگ بگوید : بر زمین می‌افتم\nاگر به هوا پرتاب‌ام کنی\nباورش کن.\nوقتی آب بگوید که خیس می‌شوی\nاگر در آب فرو روی،\nباورش کن\nاگر معشوقه‌ات بگوید که می‌خواهد بیاید\nباورش مکن\nاینجا قانون طبیعت عمل نمی‌کند", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "تو هیچ نقطه ضعفی نداشتی", "link": "https://echolalia.ir/%d8%aa%d9%88-%d9%87%db%8c%da%86-%d9%86%d9%82%d8%b7%d9%87-%d8%b6%d8%b9%d9%81%db%8c-%d9%86%d8%af%d8%a7%d8%b4%d8%aa%db%8c/", "poem": "تو هیچ نقطه ضعفی نداشتی\nمن داشتم\nمن عاشق بودم", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "کسی که دوستش دارم", "link": "https://echolalia.ir/someone-i-love/", "poem": "کسی که\nدوستش دارم\nبه من گفته است\nکه به من محتاج است\nبه همین خاطر هم\nمن مواظب خودم هستم\nو چشمانم باز است\nدر راهی که می‌روم\nو دلهره دارم\nاز هر قطره باران\nکه مبادا\nبا ضربتی نابودم کند", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "برایم بنویس", "link": "https://echolalia.ir/write-to-me/", "poem": "برایم بنویس ، چه تنت هست ؟ لباست گرم است ؟\nبرایم بنویس ، چطوری میخوابی ؟ جایت نرم است ؟\nبرایم بنویس ، چه شکلی شده ای ؟ هنوز مثل آن وقت ها هستی ؟\nبرایم بنویس ، چه کم داری ؟ بازوان مرا ؟\nبرایم بنویس ، حالت چطور است ؟ خوش می گذرد ؟\nبرایم بنویس ، آن ها چه می کنند ؟ دلیریت پا برجاست ؟\nبرایم بنویس ، چه کار میکنی ؟ کارت خوب است ؟\nبرایم بنویس ، به چه فکر می کنی ؟ به من ؟\nمسلماً فقط من از تو می پرسم\nو جواب ها را می شنوم که از دهان و دستت می افتند\nاگر خسته باشی ، نمی توانم\nباری از دوشت بردارم\nاگر گرسنه باشی ، چیزی ندارم که بخوری\nو بدین سان گویا از جهان دیگری هستم\nچنان که انگار فراموشت کرده ام", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "قطعنامه", "link": "https://echolalia.ir/%d9%82%d8%b7%d8%b9%d9%86%d8%a7%d9%85%d9%87-%d8%a8%d8%b1%d8%aa%d9%88%d9%84%d8%aa-%d8%a8%d8%b1%d8%b4%d8%aa/", "poem": "نظر به اینکه\nما ضعیفیم\nبرای بندگی ما\nقانون ساختید\nنظر به اینکه دیگر\nنمیخواهیم بنده باشیم\nقانون شما در آینده باطل است.\nتهدید میکنید ما را\nتصمیم ما بر اینست\nکز زندگانی بد\nبیشتر از مرگ بترسیم.\nنظر به اینکه\nگرسنه خواهیم ماند\nاگر زین بیش تحمل کنیم\nتا که باز\nغارت کنید ما را\nمصممیم که زین پس\nاز نان شب که فاقد آنیم\nکسی نیست ما را جدا نماید\nجز شیشه های ویترین.\nنظر به اینکه\nبا تفنگ و توپ\nتهدید میکنید ما را\nتصمیم ما بر اینست\nکز زندگانی بد\nبیشتر از مرگ بترسیم.\nنظر به اینکه\nخانه های بسیار\nدر هر کجا به پاست\nولی ما\nبامی بر سر نداریم\nتصمیم ما بر اینست\nکه در این خانه ها بخوابیم\nزیرا که دیگر\nزاغه هامان خوش نمیاید.\nنظر به اینکه\nبا تفنگ و توپ\nتهدید میکنید ما را\nتصمیم ما بر اینست\nکز زندگانی بد\nبیشتر از مرگ بترسیم.\nنظر به اینکه\nذغالها به خروار\nدر انبارهایتان پر است\nما بی ذغال\nاز سردی زمستان میلرزیم\nتصمیم ما بر اینست\nکه آن ذغال ها را\nدر اختیار گیریم.\nنظر به اینکه\nبا توپ وتفنگ\nتهدید میکنید ما را\nتصمیم ما بر اینست\nکز زندگانی بد\nبیشتر از مرگ بترسیم.\nنظر به اینکه\nموفق نمیشوید\nما را دستمزدی کافی دهید\nخود کارگاهها را\nدر اختیار خواهیم گرفت.\nنظر به اینکه بدون شما\nما را نان کافی خواهد بود\nنظر به اینکه با توپ وتفنگ\nتهدید میکنید ما را\nتصمیم ما بر اینست\nکز زندگانی بد\nبیشتر از مرگ بترسیم.\nنظر به اینکه\nبه گفته های دولت\nایمان نداریم\nزین پس مصممیم\nرهبری را خود در دست گیریم\nو دنیای بهتری سازیم.\nنظر به اینکه\nتنها زبان توپ را آشنا هستید\nو به زبان دیگری تکلم نمیکنید\nناچار خواهیم بود\nلوله های توپ را\nبه طرف شما برگردانیم", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "میخواهم با کسی بروم", "link": "https://echolalia.ir/%d9%85%db%8c%d8%ae%d9%88%d8%a7%d9%87%d9%85-%d8%a8%d8%a7-%da%a9%d8%b3%db%8c-%d8%a8%d8%b1%d9%88%d9%85/", "poem": "میخواهم با کسی بروم\nکه دوستش دارم\nنمیخوام بهای همراهی را\nبا حساب و کتاب بسنجم،\nیا در اندیشه ی خوب و بدش باشم،\nنمیخواهم بدانم\nدوستم دارد یا نه\nمیخواهم بروم\nبا کسی که\nدوستش میدارم", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "ما نیازی به گرد باد نداریم", "link": "https://echolalia.ir/%d9%85%d8%a7-%d9%86%db%8c%d8%a7%d8%b2%db%8c-%d8%a8%d9%87-%da%af%d8%b1%d8%af-%d8%a8%d8%a7%d8%af-%d9%86%d8%af%d8%a7%d8%b1%db%8c%d9%85-%d8%a8%d8%b1%d8%aa%d9%88%d9%84%d8%aa-%d8%a8%d8%b1%d8%b4%d8%aa/", "poem": "ما نیازی به گرد باد نداریم\nما نیازی به طوفان نداریم\nکارهای وحشتباری که تندبادها و طوفانها می توانند\nما خود نیز می توانیم\nگردباد سهمگین است\nو طوفان سهمگین تر\nاما هیچ چیزی سهمگین تر از انسان نیست", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "می خواهم با کسی بروم", "link": "https://echolalia.ir/%d9%85%db%8c-%d8%ae%d9%88%d8%a7%d9%87%d9%85-%d8%a8%d8%a7-%da%a9%d8%b3%db%8c-%d8%a8%d8%b1%d9%88%d9%85-%d8%a8%d8%b1%d8%aa%d9%88%d9%84%d8%aa-%d8%a8%d8%b1%d8%b4%d8%aa/", "poem": "می خواهم با کسی بروم که « من دوستش می دارم »\nنمی خواهم هزینه ی این همراه شدن را حساب و کتاب کنم\nیا اینکه به خوبی و بدی اش فکر کنم\nحتی نمی خواهم بدانم دوستم دارد یا نه\nفقط می خواهم با آن کسی بروم که دوستش دارم", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "آنچه را که دل می بندی", "link": "https://echolalia.ir/%d8%a2%d9%86%da%86%d9%87-%d8%b1%d8%a7-%da%a9%d9%87-%d8%af%d9%84-%d9%85%db%8c-%d8%a8%d9%86%d8%af%db%8c/", "poem": "آنچه را که دل می بندی\nپُر جدی نگیر.\nگفته است که بی تو قادر به زندگی نخواهد بود\nحساب این را هم بکن\nکه اگر روزی او را دوباره دیدی\nاصلاً تو را خواهد شناخت؟\nپس در حق من لطفی کن\nو زیادی دوست ام نداشته باش.\nاز آخرین باری که دوست داشته شده ام\nدر گذر زمان\nآنچه نصیب ام نشد\nذره ای دوستی بود", "poet_nationality": "آلمان", "poet_name": "برتولت برشت", "poet_link": "https://echolalia.ir/category/sher/german-poet/bertolt-brecht/"}
{"title": "محبوبم به سان یخ است", "link": "https://echolalia.ir/my-beloved-is-ice/", "poem": "محبوبم به سان یخ است و\nمن به سان آتش\nاین کدامین سرمای عظیم ست\nکه در کویر تفتیده من\nذوب نمی شود ، که هیچ\nسخت تر و سخت تر قد می کشد\nآن گونه که ناله اش در من\nچگونه می شود که سرمای قلب منجمدش\nبه حرارت بی حدم\nاجازه بروز نمی دهد\nاما من\nبیشتر و بیشتر\nدر شهدی جوشان گر می گیرم\nو حس می کنم شراره هایم\nافزوده می شوند و بالا می گیرند\nجز معجزه چه می توان گفت\nبر آتشی که همه چیز را می گدازد و\nیخ می پرورد\nو بر یخی که با کرختی سرما منجمد می شود\nو به جادویی\nآتش بر می افروزد\nجادوی عشق\nبا عقل سربه راه\nآن می کند که\nماهیت عناصر دیگرگون می شود", "poet_nationality": "انگلیس", "poet_name": "ادموند اسپنسر", "poet_link": "https://echolalia.ir/category/sher/british-poets/edmund-spenser/"}
{"title": "تا اَبَد با تو سخن خواهم گفت", "link": "https://echolalia.ir/i-will-talk-to-you-forever/", "poem": "اگرچه گفته‌اند \nدهان تو را دوباره خواهیم بست \nاما نگرانِ سکوتِ من نباش، \nچشم‌های دلواپسِ من \nباز با تو سخن خواهند گفت.\nاگرچه خواسته‌اند \nچشم‌های مرا دوباره ببندند \nاما نگرانِ ندیدنِ دنیا نیستم \nدست‌های خستهٔ من \nباز با تو سخن خواهند گفت.\nاگرچه آمده‌اند \nدست‌های بستهٔ مرا خسته کرده‌اند \nاما نگرانِ سر زدنِ سپیده‌دم نباش \nنَفَس‌های روشنِ من \nباز با تو سخن خواهند گفت.\nاگرچه \nگفته \nخواسته \nو آمده‌اند مرا برای همیشه \nبا خود بُرده‌اند \nاما نگرانِ من نباش \nغیاب من \nتا اَبَد \nبا تو\nسخن خواهد گفت.\nاز کتاب سرود روح بزرگ / انتشارات نگاه", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "با تو تا آخر دنیا خواهم آمد", "link": "https://echolalia.ir/to-the-end-of-the-world/", "poem": "می‌ترسم، مضطربم \nو با آن که می‌ترسم و مضطربم \nباز با تو تا آخرِ دنیا هستم \nمی‌آیم کنار گفتگویی ساده \nتمام رویاهایت را بیدار می‌کنم \nو آهسته زیر لب می‌گویم \nبرایت آب آورده‌ام، تشنه نیستی؟ \nفردا به احتمال قوی باران خواهد آمد. \nتو پیش‌بینی کرده بودی که باد نمی‌آید \nبا این همه … دیروز \nپی صدائی ساده که گفته بود بیا، رفتم، \nتمام رازِ سفر فقط خوابِ یک ستاره بود!\nخسته‌ام ری‌را! \nمی‌آیی همسفرم شوی؟ \nگفتگوی میان راه بهتر از تماشای باران است \nتوی راه از پوزش پروانه سخن می‌گوئیم \nتوی راه خواب‌هامان را برای بابونه‌های درّه‌ای دور تعریف می‌کنیم \nباران هم که بیاید \nهی خیس از خنده‌های دور از آدمی، می‌خندیم، \nبعد هم به راهی می‌رویم \nکه سهم ترانه و تبسم است \nمشکلی پیش نمی‌آید \nکاری به کار ما ندارند ری‌را، \nنه کِرمِ شبتاب و نه کژدمِ زرد.\nوقتی دستمان به آسمان برسد \nوقتی که بر آن بلندیِ بنفش بنشینیم \nدیگر دست کسی هم به ما نخواهد رسید \nمی‌نشینیم برای خودمان قصه می‌گوئیم \nتا کبوترانِ کوهی از دامنه‌ی رویاها به لانه برگردند.\nغروب است \nبا آن که می‌ترسم \nبا آن که سخت مضطربم، \nباز با تو تا آخر دنیا خواهم آمد.\nاز دفتر «دیرآمده‌ای ری‌را! باد آمد و همه رویاها را با خود برد»", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "وقتی که تو نیستی", "link": "https://echolalia.ir/when-you-are-not/", "poem": "وقتی که تو نیستی \nمن حزن هزار آسمان بی اردی‌بهشت را \nگریه می‌کنم.\nفنجانی قهوه در سایه‌های پسین، \nعاشق‌شدن در دی‌ماه، \nمردن به وقت شهریور. \nوقتی که تو نیستی \nهزار کودک گمشده در نهان من \nلای‌لای مادرانه‌ی ترا می‌طلبند.\nدرها بسته و کوچه‌ها مغمومند. \nچشم کدام خسته از آواز من \nخواهد گریست؟ \nسفر بنام تو، خانه \nخانه بنام تو، سینه \nسینه بنام تو، رگبار.\nاز دفتر شعر پیشگو و پیاده شطرنج", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "آرزو کن آن اتفاقِ قشنگ رُخ بدهد", "link": "https://echolalia.ir/that-beautiful-event/", "poem": "من چه زود می‌میرم \nاز شنیدنِ یک لبخند!\nآگاه است او \nاز او که مثلِ من است.\nاز آلودگی به دور، از تاریکی به دور، از توطئه به دور! \nچشم‌ها را یک لحظه ببند \nاز کلماتِ ساده‌ی عجیب و ارزانِ خودمان بخواه! \nآرزو کن! \nآرزو کن آن اتفاقِ قشنگ رُخ بدهد \nرویا ببارد \nدختران برقصند \nقند باشد \nبوسه باشد \nخدا بخندد به خاطرِ ما! \nما که کاری نکرده‌ایم.\nمی‌افتد! \nآرزوهای ما \nپشتِ هر دیوارِ بلندی که باشد \nباز ما را مرور خواهند کرد. \nآگاه است او از او، \nبه قولِ “شاملو”: هم از آن راه …!\nرویاهای ما راست می‌آیند \nما روشن آمده‌ایم \nروشن زیسته‌ایم، البته گاه کمی تاریک، \nشبیه گرگ و میشِ صبح.\nاگر کسی این قصه را \nده‌بار به خط خوش بنویسد \nبرود پنهانی لای درِ حیاطِ دیگران بگذارد \nفردا صبح زود از خواب برخواهد خاست \nشاعر خواهد شد \nو خواهد گفت: \nما چقدر حافظ کَم داریم!\nخدایا خواهش می‌کنم بیا پایین \nیکی از کودکانِ کوچه‌ی پایین‌تر \nهی به ماهِ معصومِ آسمان می‌گوید: “ری‌را”!\nنمی‌دانم انتهای این ترانه \nبه خوابِ کدام سکوت خواهد رسید، \nولی دلم روشن است \nکه آن روزِ بزرگِ بی‌معنی نزدیک است. \nمُردیم از بس که ماه را معنی کردیم \nستاره و دریا را معنی کردیم \nمنظور از …!؟\nلطفا شما این ترانه را ادامه بدهید، \nدایره‌ی دریا همین نزدیکی‌هاست، \nفانوس‌ها را روشن کنید!\nآگاه است او \nاز او که مثل من است!\nشعر «یکی دو پیاله با مولوی» از دفتر آخرین عاشقانه‌های ری‌را", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "نه من سراغ شعر می‌روم", "link": "https://echolalia.ir/%d9%86%d9%87-%d9%85%d9%86-%d8%b3%d8%b1%d8%a7%d8%ba-%d8%b4%d8%b9%d8%b1-%d9%85%db%8c%e2%80%8c%d8%b1%d9%88%d9%85/", "poem": "نه من سراغ شعر می‌روم\nنه شعر از منِ ساده سراغی گرفته است\nتنها در تو به شادمانی می‌نگرم ری‌را\nهرگز تا بدین پایه بیدار نبوده‌ام.\nاز شب که گذشتیم\nحرفی بزن سلامنوش لیمویِ گَس!\nنه من سراغ شعر می‌روم\nنه شعر از منِ ساده سراغی گرفته است\nتنها در تو به حیرت می‌نگرم ری‌را\nهرگز تا بدین پایه عاشق نبوده‌ام\nپس اگر این سکوت\nتکوین خواناترین ترانه‌ی من است\nتنها مرا زمزمه کن ای ساده، ای صبور!\nحالا از همه‌ی اینها گذشته، بگو:\nراستی در آن دور دستِ گمشده آیا\nهنوز کودکی با دو چشمِ خیس و درشت، مرا می‌نگرد؟!\nاز مجموعه «دیرآمده‌ای ری‌را! باد آمد و همه رویاها را با خود برد/نامه‌ها»", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "همگان به جستجوی خانه می‌گردند", "link": "https://echolalia.ir/%d9%87%d9%85%da%af%d8%a7%d9%86-%d8%a8%d9%87-%d8%ac%d8%b3%d8%aa%d8%ac%d9%88%db%8c-%d8%ae%d8%a7%d9%86%d9%87-%d9%85%db%8c%e2%80%8c%da%af%d8%b1%d8%af%d9%86%d8%af/", "poem": "ری‌را …!\nهمگان به جستجوی خانه می‌گردند،\nمن کوچه‌ی خلوتی را می‌خواهم\nبی ‌انتها برای رفتن\nبی ‌واژه برای سرودن\nو یادهای سالی غریب\nکه از درخت گفتن\nهزار بوسه‌ی پاسخ می‌طلبید!\nبگذریم … ری‌را!\nاز گوشه‌ی چشم نگاهی کن:\nدو قناری خسته بر سیم تلگراف\nدوردست بی‌رویای مرا می‌نگرند،\nدرست مثل منند\nتبعید ترانه‌ای ناخوانا\nکه زمزمه‌اش …\nسرآغاز رفتن به شیراز است!\nاگر فکر می‌کنی دروغ می‌گویم\nهمین امشب از فال سربسته‌ی چراغ\nیا آهسته از خود حضرت حافظ بپرس\nمجموعه آخرین عاشقانه‌های ری‌را / نامه هفتم", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "همه چیز را از من گرفته‌اند", "link": "https://echolalia.ir/%d9%87%d9%85%d9%87-%da%86%d9%8a%d8%b2-%d8%b1%d8%a7-%d8%a7%d8%b2-%d9%85%d9%86-%da%af%d8%b1%d9%81%d8%aa%d9%87%e2%80%8c%d8%a7%d9%86%d8%af/", "poem": "در ازدحام این همه ظلمت بی‌عصا\nچراغ را هم از من گرفته‌اند\nاما من\nدیوار به دیوار\nاز لمس معطر ماه\nبه سایه روشن خانه باز خواهم گشت\nپس زنده باد امید.\nدر تکلم کورباش کلمات\nچشم‌های خسته مرا از من گرفته‌اند\nاما من\nاشاره به اشاره\nاز حیرت بی باور شب\nبه تشخیص روشن روز خواهم رسید\nپس زنده باد امید.\nدر تحمل بی تاب تشنگی\nمیل به طعم باران را از من گرفته‌اند\nاما من\nشبنم به شبنم\nاز دعای عجیب آب\nبه کشف بی‌پایان دریا رسیده‌ام\nپس زنده باد امید.\nدر چه کنم‌های بی رفتن سفر\nصبوری سندباد را از من گرفته‌اند\nاما من\nگرداب به گرداب\nاز شوق رسیدن به کرانه موعود\nتوفان‌های هزار هیولا را طی خواهم کرد\nپس زنده باد امید.\nچراغ‌ها ، چشم‌ها،کلمات\nباران و کرانه را از من گرفته‌اند\nهمه چیز\nهمه چیز را از من گرفته‌اند\nحتی نومیدی را\nپس زنده باد امید…", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "چند تا خواب", "link": "https://echolalia.ir/%da%86%d9%86%d8%af-%d8%aa%d8%a7-%d8%ae%d9%88%d8%a7%d8%a8/", "poem": "سکوت، روشنایی، رضایت\nاوایل عطر چیزی‌ست\nشاید اوایل آسان چیزی\nهمین ایستاده مقابلم\nاما یادم نمی‌آید\nاوایل عزیز اسمش چه بود؟\nو سایه‌روشن دامنه‌ای در مه\nو سکوت\nو روشنایی\nو رضایت\nدو صندلی خالی\nفاخته‌ای در خواب\nو عطر چیزی عجیب\nدر ایوانی از نی و نارون\nهمه رفته‌اند\nو هر آن ممکن است\nماه بالا بیاید\nممکن است مسلمان شوم\nممکن است بروم گیتار خسته‌ام را بردارم\nیا باد بروم بردارم بیاورم\nو یک اسم\nسکوت، روشنایی، رضایت\nو چیز\nحالا یکی از شما\nبه این زن رو به مغرب نشسته بگوید\nاینجا چه می‌کند؟\nماه، مزار، دی، دنیا\nو یک چیز دیگر\nمن ساکت‌ام، روشن‌ام، راضی‌ام\nشما هم بروید\nبروید زندگی کنید", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "خاکستری که تویی", "link": "https://echolalia.ir/gray-you-are/", "poem": "خاکستری که تویی\nخاموشی‌ات چراغی است\nخانه به خانه\nفراخوان روشنی.\nخاکستری که تویی\nبر اوراق شب اما\nهر نقطه‌ی معناش\nدر تماشای فانوس و گریه\nنطفه می‌بندد\nدریغا\nدریچه‌ای که آشنات باشد\nدر اوزان این کوچه نیست،\nردیف این همه چراغ مرده\nبه چه کارت می‌آید؟\nسنگین و خسته\nاز کوچه‌ی کلمات می‌گذری\nهر واژه دیواری‌ست\nمرده‌ریگ دفتری ناخوانا\nکه ترا هزارساله خواهد کرد\nنگاه کن\nهم پس از این همه هوا\nتنها یکی صدا\nترا به جانب مرگ می‌خواند.\nانسان این دقیقه‌ی بینا\nکجاست\nتا منش بر سنگفرش ستاره\nنظاره کنم.\nخاکستری که ماییم\nمگر که حوصله‌ی حلاجی\nورنه باد\nرو به باد خواهد وزید", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "راه دریا دور است", "link": "https://echolalia.ir/the-sea-is-far-away/", "poem": "گاهی اوقات\nهیچ میلی به دیدن یک عده آدمی ندارم\nاما باز با دست باز و دل بسته می‌آیند،\nمی‌آیند مسافران دور دریا را\nبی‌خود از خواب یک پیاله‌ی آب می‌گیرند،\nو بعد جوری عجیب آهسته می‌پرسند\nآیا تو مایلی باز با ماه خسته\nاز خانه‌ی بی‌چراغ سخن بگویی؟\nمی‌گویم بروید، راحتم بگذارید\nراه دریا دور است\nمسافران غمگین ما خوابند\nو من هم اصلا اشتباه کردم\nکه از خواب گل و خاطرات گهواره سخن گفتم،\nبه خدا ماه مقصر است\nکه بی‌خبر از این همه ابر بی‌باور\nآمد و از احتمال باران چیزی نگفت،\nفقط یک عده آدمی آمدند\nپنهانی بر پرده‌های ستاره نوشتند\nگاه نم‌نم هر بارانی\nسرآغاز اتفاقی از دریاست!\nمن که باورم نشد\nاما شما که با چشم‌های خیس مادران ما\nبه دریا رسیده‌اید،\nدیگر از چه می‌پرسید\nدیدگان من چرا بارانی‌ست!؟\nمن که کاری نکرده‌ام\nفقط یک چراغ برداشته‌ام\nرفته‌ام کنار کوچه‌ای از این‌جا دور …\nدارم به ماه خسته نگاه می‌کنم.\nدیگر هیچ میلی به خواب ندارم\nهیچ میلی به دیدن یک عده آدمی ندارم\nدارم به آسمان خوش‌باور بی‌خبر می‌گویم\nحال کبوتر خوب است\nدر کوچه گاه چراغ و چاقو\nبا هم به خانه برمی‌گردند،\nقرار است ما هم با هم برگردیم\nبرمی‌گردیم\nمی‌آییم آن سوتر از پیاله‌های شکسته\nرویاهای مسافران غمگین خویش را جست‌وجو می‌کنیم.\nدمی آواز آشنایان دریا را می‌شنویم\nو بعد تا دمدمای صبح\n(این وهله با دل باز و دست بسته)\nخسته از چراغ و ستاره سخن می‌گوییم!\nدیدی ما اشتباه نکرده‌ایم!\nحالا چقدر خیره‌شدن در تولد روشنایی خوب است\nچقدر شادمانی آدمی از آواز آدمی خوب است\nخوب است گاهی اوقات\nما نیز به خواب گل و خاطرات گهواره برگردیم!\nگاهی اوقات\nچه میل غریبی به دیدن یک عده آدمی در من است\nمی‌خواهم بیایند\nنشانی آشنای دریا را از دیدگان من بگیرند،\nو بعد یکی از میان مردگان ما بگوید:\nتولد ماه را اگر ندیده‌اید،\nتولد نابهنگام چراغ و ستاره نزدیک است،\nحالا به خانه‌هایتان برگردید", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "در سایه‌ روشن ماه و میله ها", "link": "https://echolalia.ir/%d8%af%d8%b1-%d8%b3%d8%a7%db%8c%d9%87%e2%80%8c%d8%b1%d9%88%d8%b4%d9%86-%d9%85%d8%a7%d9%87-%d9%88-%d9%85%db%8c%d9%84%d9%87-%d9%87%d8%a7/", "poem": "در سایه‌روشن ماه و میله ها\nتاخن به رخسار دیو\nچوب خط به خواب دیوار کشیده ام\nنترس\nمن شریک هر شب گریه های توام\nنترس\nاز این دفتر نانوشته نترس\nخواه ناخواه ورق می خورد این واژه این کتاب\nتنها از این ترکه تراش بی پرده بپرس\nیک مشق را مگر\nچند بار بی دلیل خط می زنند\nکه ما باید باز\nبا چشم بسته و دست شکسته\nتاوان نویس تنهایی تو باشیم ؟\nتا کی ؟", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "من دلم گرفته، خوابم خراب", "link": "https://echolalia.ir/%d9%85%d9%86-%d8%af%d9%84%d9%85-%da%af%d8%b1%d9%81%d8%aa%d9%87%d8%8c-%d8%ae%d9%88%d8%a7%d8%a8%d9%85-%d8%ae%d8%b1%d8%a7%d8%a8/", "poem": "در برابر این همه ستاره‌ی عریان\nاین همه باران بی‌سوال،\nیا چند آسمان بلند و\nچند ترانه از خواب کودکی،\nتو حاضری باز آوازی از همان پسینِ پر بوسه بخوانی؟\nمن دلم گرفته، خوابم خراب\nگهواره‌ام شکسته است\nحالا چه وقت گفتن از پرنده، از قفس\nاز قفس‌های دربسته است!؟\nپس بیا به خاطر یک گل سرخ\nیک لحظه‌ی درست،\nیک یاد ساده از همان سال بوسه‌ها\nبرویم بالای بالای آسمان\nپشت پیراهن بی‌الفبای نور\nدست بر پرده‌ی خاطراتی از ماه مانوس دلنشین بپرسیم:\nتو حاضری باز آوازی از همان شب پر گریه بخوانی!؟\n« ماه هم دلش گرفته، خوابش خراب\nگهواره‌اش شکسته است.\nدیگر چه وقت گفتن از رود گریه و\nآن راز سربسته است؟", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "تو باید ما را به یک ترانه‌ی ساده دعوت کنی", "link": "https://echolalia.ir/%d8%aa%d9%88-%d8%a8%d8%a7%d9%8a%d8%af-%d9%85%d8%a7-%d8%b1%d8%a7-%d8%a8%d9%87-%d9%8a%da%a9-%d8%aa%d8%b1%d8%a7%d9%86%d9%87%e2%80%8c%db%8c-%d8%b3%d8%a7%d8%af%d9%87-%d8%af%d8%b9%d9%88%d8%aa-%da%a9%d9%86/", "poem": "لطفا شما بیایید واسطه‌ی من و\nاین چند واژه‌ی مشکل شوید\nمن می‌گویم به احتمال قوی\nباید به خواب کتاب و خانه و سکوت برگردید\nاما برنمی‌گردند،\nمی‌گویند الا و بلا\nما از دهان ستاره و\nاز خواب آسمان باریده‌ایم\nو تو شاعری\nو تو باید ما را به یک ترانه‌ی ساده دعوت کنی\nورنه آبرویت را آینه می‌کنیم\nآینه را می‌شکنیم\nو شکستن هم یکی از همین همراهانِ خاموشِ ماست\nما برهنه زاده می‌شویم\nمبهم و پوشیده به خواب می‌آییم\nبعد هم می‌رویم\nگوشه‌ی کتابی کهنه\nکنار کلماتی که تو ندیده‌ای، نخوانده‌ای، نمی‌دانی!\nمی‌گویم من از میان شما\nاز بعضی حروف بی‌حوصله می‌ترسم\nمی‌ترسم از شما به یک جمله‌ی ناجور\nبه یک جمله‌ی مبهم و پر سوال برسم!\nبد است دارم راه درست خودم را می‌روم،\nکاری به کار کسی ندارم\nبرای خودم\nگاه لک‌لک حرفی، هوای خوشی، خواب تبسمی ؟\nدیگر از من بی‌چراغ چه می‌خواهید؟\nاز من خسته چه صحبتی\nکدام کلمه\nکو ترانه‌ای؟\nلطفا شما\nواسطه‌ی من و این چند واژه‌ی مشکل شوید\nقول می‌دهم گاهی به احتیاط\nاگر شد از عشق به یک ترانه، به یک صدا\nبه یک صحبت ساده قناعت کنم\nبه خدا من از بعضی حروف بی‌حوصله می‌ترسم", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "باران می‌آمد", "link": "https://echolalia.ir/%d8%a8%d8%a7%d8%b1%d8%a7%d9%86-%d9%85%db%8c%e2%80%8c%d8%a2%d9%85%d8%af/", "poem": "باران می‌آمد\nمردمان در خواب خانه\nاز آب رفته به جوی … سخن می‌گفتند\nهمهمه‌ی یک عده آدمی در کوچه نمی‌گذاشت\nلالایی آرام آسمان را آسوده بشنوم\n اصلا بگذار این ترانه\nهمین حوالی بوسه تمام شود!\nمن خسته‌ام\nمی‌خواهم به عطر تشنه‌ی گیسو و گریه نزدیکتر شوم،\nکاری اگر نداری … برو\nورنه نزدیکتر بیا\nمی‌خواهم ببوسمت\nبه خدا من خسته‌ام\nخیلی دلم می‌خواهد از اینجا\nبه جانب آن رهایی آرام بی دردسر برگردم،\nآیا تو قول می‌دهی\nدوباره من از شوق سادگی … اشتباه نکنم!؟\nاول انگار نگاهم کرد\nاول انگار ساکت بود\nبعد آهسته گفت\nبرایت سنجاق‌سری از گیسوی رود و\nخواب خاطره آورده‌ام.\nآیا همین نشانی ساده\nبرای علامت علاقه کافی نیست؟\nحالا چمدانت را بردار\nآرام و پاورچین از پله‌ها به جانب آسمان بیا،\nما دوباره به خواب دور هفت دریا و\nهفت رود و هفت خاطره برمی‌گردیم\nآنجا تمامِ پریان پرده‌پوش\nدر خواب نی‌لبک‌های پر خاطره ترانه می‌خوانند\nآنجا خواب هم هست، اما بلند\nدیوار هم هست، اما کوتاه\nفاصله هم هست، اما نزدیک، نزدیک\nنزدیکتر بیا\nمی‌خواهم ببوسمت", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "من این راز را به گور خواهم برد", "link": "https://echolalia.ir/%d9%85%d9%86-%d8%a7%d9%8a%d9%86-%d8%b1%d8%a7%d8%b2-%d8%b1%d8%a7-%d8%a8%d9%87-%da%af%d9%88%d8%b1-%d8%ae%d9%88%d8%a7%d9%87%d9%85-%d8%a8%d8%b1%d8%af/", "poem": "جهان\nپیرتر از آن است\nکه بگویم دوستت می‌دارم،\nمن این راز را به گور خواهم برد.\n مهم نیست\n صبح‌ها گریه می‌کند کودکِ همسایه\nبه جای خودش،\nظهرها گریه می‌کند کودکِ همسایه\nبه جای من،\nو شب‌ها\nهمچنان گریه می‌کند کودکِ همسایه\nبه جای همه\nحق با اوست\nهمه‌ی ما بی‌جهت به جهان آمده‌ایم.\nجهان\nپیرتر از آن است\nکه این همه حرف،\nکه این همه حدیث", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "اگر به کسی نگویید", "link": "https://echolalia.ir/%d8%a7%da%af%d8%b1-%d8%a8%d9%87-%da%a9%d8%b3%db%8c-%d9%86%da%af%d9%88%d9%8a%d9%8a%d8%af/", "poem": "اگر به کسی نگویید\nمن برای شب و سکوت و سردردِ آینه،\nشفای نور و\nمرهم گفت‌وگو آورده‌ام\nتمامِ‌ سرانگشتان سوخته‌ی من\nلبریز از حروف رویا و لمس علاقه‌اند.\nنمی‌خواهم باورم کنید!\nفقط می‌دانم که می‌فهمید\nهنوز هم\nاز کزکز این تاول چاک‌چاک و\nآماس این دوپای سفر،\nعطر امید و بوی بلوغ و میل ترانه می‌آید.\n من پیش از این‌ها می‌خواستم\nطوری پوشیده از شفای نور و\nمرهم گفت‌وگو بگویم،\nاما یکی از میان شما نپرسید:\nاصلا تو اینجا چه می‌کنی\nیا این همه اشاره به نقطه‌چینِ شکسته یعنی چه!؟\nحالا دیگر دیر است\nفقط به کسی نگویید", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "هنوز معلوم نیست", "link": "https://echolalia.ir/%d9%85%d8%b9%d9%84%d9%88%d9%85-%d9%86%d9%8a%d8%b3%d8%aa-%d9%87%d9%86%d9%88%d8%b2/", "poem": "معلوم نیست هنوز\nهنوز معلوم نیست این پرنده از کجا آمده است\nچرا آمده است\nاینجا کنار این بوته‌ی بادنشین بی‌ریشه چه می‌کند\nیا دارد آهسته با دی‌ماه بی‌دانه چه می‌گوید؟\n هیچ!\nهیچ حرف خاصی از خوابِ آسمان با او نیست،\nفقط دارد به های‌وهوی باد می‌گوید:\nمن هم آشیانه‌ام را دوست می‌دارم.\nمعلوم نیست هنوز\nهنوز معلوم نیست این قاصدک خسته از کجا آمده است\nچرا آمده است\nاینجا میان سرانگشت این خار بی‌خیال چه می‌کند\nیا دارد آهسته با باد نابلد چه می‌گوید؟\n« هیچ!\nهیچ حرف خاصی از خواب خاطره با او نیست\nفقط دارد آهسته به بیابان بی‌سوال می‌گوید:\nمن هم این خار مانده از پاییز مرده را دوست می‌دارم.»\nمعلوم نیست هنوز\nهنوز معلوم نیست من از کجا آمده‌ام\nچرا آمده‌ام\nاینجای آزرده از آواز گریه چه می‌کنم\nیا دارم آهسته با دی‌ماه بی‌دانه و\nاین باد نابلد چه می‌گویم؟\n هیچ!\nهیچ حرف خاصی از خواب آسمان با من نیست\nفقط دارم آهسته به آدمی، به خاطره\nیا به آسمان بلند می‌گویم:\nمن هم وطنم را دوست می‌دارم", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "باز هم توسل به ماه", "link": "https://echolalia.ir/%d8%a8%d8%a7%d8%b2-%d9%87%d9%85-%d8%aa%d9%88%d8%b3%d9%84-%d8%a8%d9%87-%d9%85%d8%a7%d9%87/", "poem": "حالا این همه چشمه،‌ این همه رود\nاصلا این همه آسمان بلند\nتعجب می‌کنم\n  ماه قشنگ این شب پرده‌پوش\nچرا گذاشته آمده صاف\nپشت پنجره‌ی تو\n انگار دارد\nخیره به خوابِ چیزی از باورِ زندگی\nنگاه می‌کند،\nبه گمانم باید اتفاق تازه‌ای افتاده باشد\nتو حس می‌کنی\nیک شعر ساده‌ی مایل به دعای دوست\nدارد همین دقیقه، همین دور و بر سرت\nهی سایه … به سایه‌ی ستارگان تشنه می‌ساید\nمن به این بازی‌ها عادت دارم\nمی‌شناسمش\nیکی دو خط روشنش اصلا\nچیزی میان دیدن رویا و\nشنیدن یک دوستت‌دارم آسان است\nباز هم توسل به ماه\nنگو به کسی چه مربوط\nبد است، خوب نیست!\nحالا بیا سمت راست من\nمی‌خواهم دست در گردن هم\nیک عکس یادگاری بگیریم!\n هی … نمی‌دانم نامت چیست!\nعصاکش آفتاب و آینه\nکجا می‌روی؟\n می‌روم آرام\nپرده را کنار می‌زنم\nنگاه می‌کنم\nدر مهتابی رو به شمال آذرماه\nپرنده‌ی پابریده‌ای\nزیر گلوی گرم گربه به خواب رفته است", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "تو را حس می کنم", "link": "https://echolalia.ir/%d8%aa%d9%88-%d8%b1%d8%a7-%d8%ad%d8%b3-%d9%85%db%8c-%da%a9%d9%86%d9%85/", "poem": "اینجا\nهمین جا\nنزدیک همین تنفس بی خواب\nتو را\nطوری نزدیک به لمس هوا حس می کنم\nکه گنجشک تشنه، عطرِ باران را.\nباید باور کنی\nوگرنه من اعتمادِ به دنیا را از دست خواهم داد\nاینجا\nو همین جا\nتنها کنار من است\nکه جهان\nگاهی جای دنج و دلپذیری می شود!\nمی شود روی ات را\nسمت من برگردانی؟", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "چند بوسه بدهکار دنیا بودیم؟", "link": "https://echolalia.ir/%da%86%d9%86%d8%af-%d8%a8%d9%88%d8%b3%d9%87-%d8%a8%d8%af%d9%87%da%a9%d8%a7%d8%b1-%d8%af%d9%86%d9%8a%d8%a7-%d8%a8%d9%88%d8%af%d9%8a%d9%85%d8%9f/", "poem": "چقدر گفتم حال همه‌ی ما خوب است و باز\nتو حتی باورت نشد\nخب راستش را بخواهی\nآن روز باد می‌آمد\nمن هم دروغ گفته بودم به آسمان\nیعنی گفته بودم خوبیم، حالمان خوب است\n اما تو عاقل‌تر از آنی که باورت شود\n حالا دیدی تا تنفس گرم ستاره\nچند بوسه بدهکار دنیا بودیم؟\nبا توام\nیک وقت نروی به پروانه‌ی نازنین\nاز آوازهای پاییزی چیزی بگویی،\nبه خدا من زنده‌ام هنوز\nمن تا هفت مرگ و\nهفت کفن از خواب این جهان … نخواهم رفت\n مگر ما چقدر بدهکار این لحظه‌ایم؟\nگریه نکن عزیزم\nبابای غمگین تو\nتا بازآمدن آن پرستوی خسته\nبه خواب نخواهد رفت", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "و ما یک عده ابله خاموش", "link": "https://echolalia.ir/%d9%88-%d9%85%d8%a7-%d9%8a%da%a9-%d8%b9%d8%af%d9%87-%d8%a7%d8%a8%d9%84%d9%87-%d8%ae%d8%a7%d9%85%d9%88%d8%b4/", "poem": "باد، هی باد بازیگوش\nما پیراهن آشنایان بسیاری\nبر بند رخت این خانه دیده‌ایم\nخودشان رفته‌اند، نیستند، نمی‌آیند\nو ما یک عده ابله خاموش\nفراموش گریه‌های خویش\nفقط ردپای ستارگان دریا را به دریا نشان می‌دهیم،\nیعنی که دلمان خوش است\nخواب ماه و کبوتر و بابونه می‌بینیم\nتعبیر درنگ اندک دریا آیا\nهمان مراقبت مادرانه از حباب کم‌حوصله نیست؟\nمن یکی باور نمی‌کنم\nکه پیچک و پروانه از خواب‌های خزانی باخبر شوند،\nفقط سدر کهنسال همین کوچه می‌فهمد\nکه جای هر اره بر آرنج باغ\nجوانه‌ی خردی از خواب حادثه خواهد رویید.\nیعنی روییده است، می‌روید\nحالا باد\nهر چه هم بازیگوش", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "می‌خواستم چشم‌های ترا ببوسم", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d8%b3%d8%aa%d9%85-%da%86%d8%b4%d9%85%e2%80%8c%d9%87%d8%a7%db%8c-%d8%aa%d8%b1%d8%a7-%d8%a8%d8%a8%d9%88%d8%b3%d9%85/", "poem": "می‌خواستم چشم‌های ترا ببوسم\nتو نبودی، باران بود\nرو به آسمان بلند پر گفت‌وگو گفتم\nتو ندیدیش …؟\nو چیزی، صدایی\nصدایی شبیه صدای آدمی آمد،\nگفت: نامش را بگو تا جست‌وجو کنیم\nنفهمیدم چه شد که باز\nیکهو و بی‌هوا، هوای تو کردم\nدیدم دارد ترانه‌ای به یادم می‌آید\nگفتم: شوخی کردم به خدا\nمی‌خواستم صورتم را از لمسِ لذیذ باران\nفقط خیس گریه شود،\nورنه کدام چشم\nکدام بوسه\nکدام گفت‌وگو …؟\nمن هرگز هیچ میلی\nبه پنهان کردن کلمات بی‌رویا نداشته‌ام", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "چمدان", "link": "https://echolalia.ir/%da%86%d9%85%d8%af%d8%a7%d9%86/", "poem": "چقدر برای بستن چمدان و خاموشی چراغ\nبهانه آورده بود!\nکلید کهنه در دستش بود و\nباز پی چیزی شبیه بستن گریه به باران می‌گشت.\nانگار هیچ میل روشنی به امکان تشنگی نداشت،\nاز آب‌ها، آینه‌ها،‌ آدمیان وُ\nآرزوهای دورشان بریده بود،\nنگران می‌نمود،\nیک‌جوری دلواپس گلدان یاس و ابایی و نیلوفر،\nهی در مرور یکی دو خاطره … قدم می‌زد،\nحتی قدم‌های خسته‌اش را\nتا کنار جدول شکسته‌ی کوچه شمرد،\nیک لحظه آمد که برگردد\nیک لحظه ماند و گمان کرد\nعطسه‌ی دور ستاره‌ای شنیده است.\nانگار چشم به راه کسی\nپی کتابی\nچرایی چیزی\nهنوز نگران گم‌شدن گوشواره‌های دریا بود.\nاین بار جور دیگری روی دریا را بوسید،\nیکی دو آدینه مانده به آخر آبان بود\nگفت: با آن که رفتنِ همیشه‌ی ما\nبا خواب‌ نیامدن یکی‌ست،\nاما من دوباره نزد نزدیکترین کسان خود برمی‌گردم.\nیک روز، دو روز، سه روز و هنوز\nپس کی؟\nکی کبوتر غمگین، برادر بینا، ستاره‌ی نیم‌سوز؟\nحالا یکی می‌گوید\nهر جا که هست\nهمین حدودِ آشنا با ماست،\nیکی می‌گوید من خودم دیدم\nشبیه کبوتری از بال بید\nپر زد و بالای آسمان رسید،\nو بسیاری هنوز بر این باورند که دیگر تو\nبرای بستن چمدان و خاموشی چراغ\nبهانه نخواهی آورد", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "چیزی نیست", "link": "https://echolalia.ir/%d9%88%d9%82%d8%aa%db%8c-%da%a9%d9%87-%d8%b1%d8%a7%d9%87%db%8c-%d9%86%d9%8a%d8%b3%d8%aa/", "poem": "من این خانه وُ\nهمین صحبت این و آن را دوست می‌دارم،\nلِک‌لکِ روشن پرده‌ها\nنیمدری‌های منحنی\nکبوتر و کوچه\nحرف و سلام و سادگی را دوست می‌دارم.\nسایه بهتر است، سکوت هم بد نیست،\nیا آواز و آینه،\nعطر قشنگ عصری از هوای علف،\nعلاقه به آسمان، به کتاب، کلمه، کهربا،\nبوی نمورِ باغ انار\nپشت بامی بلند\nچند پاره ابر پراکنده بالای کوه،\nو حتی وقتی که خسته می‌شوی …\nوقتی چرت ولرم\nاصلا زندگی چیزی نیست\nالا همین هوای خوش و گزنده و دلپذیر و تلخ!\nو\nوقتی که راهی نیست\nمی‌آییم ببینیم واقعا چه می‌شود، چه باید کرد!؟\nدورِ هم می‌نشینیم\nنگاه می‌کنیم\nو تازه می‌فهمیم که قدر سکوت و بوسه را می‌دانیم،\nو بعد ذره‌ذره به یاد می‌آوریم\nانگار که یکدیگر را دوست می‌داریم،\nنوعی هوای احتیاط و آشنا با ما\nتمام اطراف آینه را گرفته است،\nاول به سنگ اشاره می‌کنیم\nبعد شک به ستاره می‌بریم\nو آخر همه‌ی خواب‌های تشنگی\nتازه با آواز آب آشنا می‌شویم،\nو درست وقتی که نوبت به گفت‌وگوی گریه می‌رسد،\nسکوت می‌کنیم\nشما چه می‌گویید!\nمن تمام شب پیش\nفقط به خاطر چند سوال ساده بیدار بوده‌ام\nمن اصلا بلندی‌های مه‌گرفته را ندیده‌ام\nکتاب سربسته‌ی باران را نخوانده‌ام\nمنزل ماه و سراغ ستاره نرفته‌ام،\nپس چرا این همه رو به رویای ارغوان\nاز خواب پروانه می‌پرسید:\nخانه‌ی آخرین فصل آفتاب و آینه کجاست؟\nبه خدا من و این خانه وُ\nصحبت این و آن را دوست می‌دارم\nمن اصلا نمی‌دانم از کدام راه\nبه رویای ارغوان می‌رسند،\nفقط معنی ماه را می‌فهمم که روشن است،\nروشن است که طاقت دوری وُ\nتحمل تشنگی در من نیست.\nمی‌خواهم به خواب خانه برگردم\nمن این خانه و\nصحبت این و آن را دوست می‌دارم\nمی‌خواهم به اول تمام ترانه‌های باران برگردم", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "تو در کنج خانه و من رو به راهی دور", "link": "https://echolalia.ir/%d8%aa%d9%88-%d8%af%d8%b1-%da%a9%d9%86%d8%ac-%d8%ae%d8%a7%d9%86%d9%87-%d9%88-%d9%85%d9%86-%d8%b1%d9%88-%d8%a8%d9%87-%d8%b1%d8%a7%d9%87%db%8c-%d8%af%d9%88%d8%b1/", "poem": "چقدر دلم برای عبور از خواب این همه دیوار گرفته است!\nهیچ وقتی از این روزگار\nمن این دیوارهای بی دریچه را دوست نداشته‌ام!\nهیچ وقتی از این روزگار\nمن این همه غمگین نبوده‌ام.\nراستش را بخواهید\nزادرود من اصلا شب و دیوار و گریه نداشت،\nما همان اوایل غروب قشنگ\nرو به آسمان آشنا می‌رفتیم و\nصبح زود\nباز با خود آفتاب، آشناتر برمی‌گشتیم\nلحاف شب از سوسوی ستاره سنگین بود\nما خوابمان می‌برد\nما میان همان گفت و لطف خدا خوابمان می‌برد\nما ارزش روشن رویا را نمی‌دانستیم\nکسی قطره‌های شوخ باران را نمی‌شمرد\nما به عطر علف می‌گفتیم: سبز\nطعمِ آسمانیِ آب هم آبی بود\nو ماه، بلور بی‌اعتنا به ابر،\nکه برای تمام مسافران پا به راه نور ترانه می‌خواند.\nما هم به دیدن باران و آینه عادت کرده بودیم\nیکی‌یکی می‌آمدیم\nبعضی کلمات را از سرشاخه‌های ترد زمان می‌چیدیم\nبعد حرف می‌زدیم، نگاه می‌کردیم\nچم و راز لحظه‌ها را می‌فهمیدیم،\nتا شبی که ناگهان آینه شکست\nو سکوت\nاز کوچه‌ی خاموش کلمات\nبه مخفی‌گاه گریه رسید.\nحالا سهم من از خواب آن همه خاطره\nچهل سال و چند چم و هزار راز ناگفته است،\nحالا برو، یعنی اگر برویم بهتر است،\nصبح، ساکت است\nدیوارها، بی‌دریچه\nتو در کنج خانه و من رو به راهی دور", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "دیدی هوا روشن شد", "link": "https://echolalia.ir/%d8%af%d9%8a%d8%af%db%8c-%d9%87%d9%88%d8%a7-%d8%b1%d9%88%d8%b4%d9%86-%d8%b4%d8%af/", "poem": "حدس می‌زنم که هوا روشن‌تر خواهد شد\nمردم، آسوده\nآسمان، آبی\nماه بی‌خیال و\nستاره به خواب\nو من که باز با همین سیگار لعنتی\nراه خود را خواهم رفت\n بعدها می‌فهمید\nیعنی یکی‌یکی می‌آیید\nبالای مزار ماه می‌نشینید\nو آهسته می‌گویید\nاین شعرِ ساده از تو نبود\nآسمان یادت داد\n گاه باید از شدت سادگی\nبه ستاره رسید\nدیدی هوا روشن شد\nمردم،‌ آسوده\nآسمان،‌ آبی\nحالا فقط یکی دو صبح دیگر تحملم کنید\nپشت سرم، صدای پرپر پروانه می‌آید\nماه می‌آید، یک سلسله ستاره ستاره‌ی روشن\nحتی یک عده هنوز\nدیدی هوا روشن شد", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "همین چند چراغِ ناامید", "link": "https://echolalia.ir/%d9%87%d9%85%d9%8a%d9%86-%da%86%d9%86%d8%af-%da%86%d8%b1%d8%a7%d8%ba%d9%90-%d9%86%d8%a7%d8%a7%d9%85%d9%8a%d8%af/", "poem": "بلکه دعای دل شکسته‌ی همین چند چراغ ناامید\nآ‎وازی تازه از ترانه‌های تو باز آورد،\nورنه با هق‌هق بسیار این بی‌امان\nهیچ ستاره‌ای از سفرهای دور دریا\nبه آسمان برنمی‌گردد!\nدارم خودم را تکرار می‌کنم،\nاصلا بیا معامله را تمام کن!\nچقدر باید ببوسمت\nتا کتاب این همه گریه بسته شود؟\nتا هق‌هق این همه آدمی.تمام!؟", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "ما ساکت و خاموش نگاهت می‌کنیم", "link": "https://echolalia.ir/%d9%85%d8%a7-%d8%b3%d8%a7%da%a9%d8%aa-%d9%88-%d8%ae%d8%a7%d9%85%d9%88%d8%b4-%d9%86%da%af%d8%a7%d9%87%d8%aa-%d9%85%db%8c%e2%80%8c%da%a9%d9%86%d9%8a%d9%85/", "poem": "می‌روی، برمی‌گردی، قدم می‌زنی\nما نشسته‌ایم\nما ساکت و خاموش نگاهت می‌کنیم\nانگار بوی کبریت و کبوتر سوخته می‌آید\nمی‌گویی یک نفر اینجا\nاین گل سرخ را بوییده است\nیک نفر اینجا بوی بوسه می‌دهد\nیکی از میان شما خواب ستاره دیده است.\nما می‌ترسیم\nخاموشیم\nنگاهت می‌کنیم\nفقط یکی از میان ما آهسته می‌پرسد:\nسردت نیست؟!\nبفرما کنار سنگچین روشن رویا!\nهمه‌ی ما اهل همین حوالی غمگینیم،\nنگران آسمان اخم‌کرده‌ی بی‌کبوتر نباش\nفردا حتما باران خواهد آمد.\nمی‌روی، برمی‌گردی، قدم می‌زنی\nمی‌گویی آب در اجاق روشن بریزیم\nآب در اجاق روشن می‌ریزیم.\nمی‌گویی دیدن روشنایی خوب نیست\nشنیدن رویا بد است\nو باران به خاطر شماست که نمی‌بارد\nما می‌ترسیم\nخاموشیم\nنگاهت می‌کنیم،\nو دیگر کسی از میان ما\nبه سنگچین روشن رویا نمی‌اندیشد،\nبه کبوتر و کبریت\nبه ارغوان و آینه نمی‌اندیشد.\n برمی‌خیزیم، می‌رویم، برمی‌گردیم\nو باز بعد از هزار سال تمام\nترا و دریا را می‌شناسیم.\nبرایت بوسه و باران آورده‌ایم\nنترس عزیزم، نترس", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "به خدا خانه‌ی خودمان خوب است", "link": "https://echolalia.ir/%d8%a8%d9%87-%d8%ae%d8%af%d8%a7-%d8%ae%d8%a7%d9%86%d9%87%e2%80%8c%db%8c-%d8%ae%d9%88%d8%af%d9%85%d8%a7%d9%86-%d8%ae%d9%88%d8%a8-%d8%a7%d8%b3%d8%aa/", "poem": "به خدا اگر به قدر سر سوزنی\nاز سکوت باد بترسم!\nسنجاقک‌های خسته از خواب درخت کناره گرفته‌اند\nرفته‌اند پشت پرچین باغ هلو\nدگمه بر پیراهن شب و شکوفه می‌دوزند.\nدارد دیر می‌شود\nتو هم بیا برویم خانه‌ی خودمان\nبالش‌های کهنه‌ی این مسافرخانه\nپر از زوزه‌های باد و\nاضطراب بلدرچین است\nما هم می‌توانیم شب تب‌کرده‌ی دریا را تحمل کنیم\nعطر عجیب همین شکوفه‌ها\nخواه‌ناخواه … راه را بر عبور باد بی‌سواد خواهد بست.\nبیا برویم خانه‌ی خودمان\nهر چه باشد بهتر از بوی باد وُ\nبالش‌های کهنه‌ی این مسافرخانه است.\nروی زمین می‌خوابیم\nدفترِ ترانه‌های حافظ را زیر سر خواهیم گذاشت،\nصبح که از خواب فال و پیاله برمی‌خیزیم\nخانه پر از بوی می و عطر شکوفه خواهد شد.\nاین همان مطلبی‌ست\nکه از سهمِ ساده‌ی همین زندگی به ما خواهد رسید\nحالا دست از دوختن این دگمه‌های شکسته بردار\nبرایت پیراهن خوش‌رنگ قشنگی خریده‌ام\nول کن بیا برویم رو به نور چراغ بنشینیم\nاینجا دعای روشن هیچ دختری برآورده نمی‌شود\nبه خدا خانه‌ی خودمان خوب است،\nخانه‌ی خودمان خوب است", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "فقط یک عده‌ی بخصوص می‌فهمند", "link": "https://echolalia.ir/%d9%81%d9%82%d8%b7-%d9%8a%da%a9-%d8%b9%d8%af%d9%87%e2%80%8c%db%8c-%d8%a8%d8%ae%d8%b5%d9%88%d8%b5-%d9%85%db%8c%e2%80%8c%d9%81%d9%87%d9%85%d9%86%d8%af/", "poem": "فقط یک عده‌ی بخصوص می‌فهمند\nکه شستنِ یکی دو لکه از آستین آینه\nچقدر دشوار است.\nبرای رسیدن به آینه\nالبته شکستن می‌خواهد،\nباید یکی دو بار از دریا گذشته باشی\nتا طعم ترشدن از شوق گریه را بفهمی!\nحالا من اینجایم\nبالانشینِ مجلس ملایکی آشنا\nکه تازه از آوازهای آسانِ آدمی\nبه همین چیزهای پیش پا افتاده‌ی ارزان رسیده‌اند.\nحالا چقدر دل‌کندن از چراغ و گفت‌وگو دشوار است!\nمن آن پایین\nخطوطی خوانا از خاطراتِ شما را جا گذاشته‌ام\nو حس می‌کنم هنوز\nطلبکار یکی دو بوسه\nاز دوستان محرم آن همه قرار نیامده‌ام!\nمن دارم به وضوح … شما را می‌بینم\nبارانی که بیرون خانه می‌بارد،\nپرده‌ای که نم‌نم باد،\nیا اناری آنجا\nکه خیس خاطره می‌لرزد!\nشما غمگین و بی‌سوال،\nهوا گرفته و من\nکه پی نشانی کسی در جیب آخرین پیراهنم\nباز به خانه برگشته‌ام\nمن اینجایم\nکنار سفره نشسته‌ام\nیک شعر ناتمام من آنجا جوری\nدر خواب خط‌خورده‌ی همان ورق‌پاره‌های بی‌حوصله\nجا مانده است.\nبیرون چه بارانی گرفته است!\nگریه نکن نسیما\nمن از این پیشتر نیز\nبا مرگ عزیز خود آشنا بوده‌ام،\nما بارها به شوخی از لبه‌ی تیز هر تیغی عبور کرده‌ایم\nدوباره هم به واهمه‌های بی‌نشانِ همین زندگی بازآمده‌ایم.\nگریه نکن بابا، من هرگز نمی‌میرم", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "حس می‌کنم باید به کوچه بیایم", "link": "https://echolalia.ir/%d8%ad%d8%b3-%d9%85%db%8c%e2%80%8c%da%a9%d9%86%d9%85-%d8%a8%d8%a7%d9%8a%d8%af-%d8%a8%d9%87-%da%a9%d9%88%da%86%d9%87-%d8%a8%d9%8a%d8%a7%d9%8a%d9%85/", "poem": "بی‌پرده بگویم\nدلم می‌خواهد از پشت این پرده بپرسم\nمگر مرده‌ی ماه را به خانه آورده‌اند\nکه این همه غمگین به آسمان نگاه می‌کنید؟!\nاما می‌ترسم\nمن از اعتماد برهنه به آسمان می‌ترسم.\nعجیب است\nمیان این همه شدآمدِ عادی\nمن از هر سوی این صفوف آشنا که نگاه می‌کنم\nفقط رخسار خسته‌ی مردگان خویش را می‌شناسم!\nحس می‌کنم باید به کوچه بیایم\nمی‌آیم و باز در ازدحام آدمیان زاده می‌شوم\nزاده می‌شوم از عطر بوسه\nاز خواب آینه\nاز سکوت ستاره …!\nمن این عطر آشنا را می‌شناسم!\nمن از جست‌وجوی تو در باد … بریده‌ام «ری‌را»\nبالاخره یک جوری به من بگو\nبگو این همسایه‌های ساکت غمگین چرا\nبا دعای مبهم‌شان در دل\nرو به نقطه‌ای ناپیدا نگاه می‌کنند!\n از پشت پرده به کوچه نگاه می‌کنم\nسایه‌سار مسافرانی از دور پدیدار می‌شود.\nتمام کسان ما\nدارند به خانه برمی‌گردند\nبرگشته‌اند،‌ می‌آیند\nآشنایان خویش را\nاز عطر گریه‌هاشان بازمی‌شناسند،\nکنارشان می‌نشینند\nو تا صبح، از صبح و از ستاره می‌گویند،\nو دوباره باز با همان جامه‌های سفید\nبه خوابِ خاک برمی‌گردند\nکوچه تا انتهای زمین خلوت است\nاز پشت پرده به کوچه نگاه می‌کنم\n هنوز یک نفر آنجاست،\nهنوز یک نفر آنجا\nدارد از جنس صبح و سکوت ستاره نگاهم می‌کند\nپس چرا این همه دیر؟", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "ما زیارت دریا و گریه رفته‌ایم", "link": "https://echolalia.ir/%d9%85%d8%a7-%d8%b2%d9%8a%d8%a7%d8%b1%d8%aa-%d8%af%d8%b1%d9%8a%d8%a7-%d9%88-%da%af%d8%b1%d9%8a%d9%87-%d8%b1%d9%81%d8%aa%d9%87%e2%80%8c%d8%a7%d9%8a%d9%85/", "poem": "خوابت می‌آید، خسته‌ای\nدیدم دیر آمدی\nنگران حرف و حدیث همسایه‌ها شدم\nراست می‌گویند پایین‌دست آسمان\nابر سنگینی گرفته است؟\nمی‌گویند هر لحظه ممکن است باران بیاید.\nدیدم چتر و کلاه و چکمه‌های کهنه‌ات اینجاست\nدیدم سیگار و دفتر و شناسنامه‌ات را نبرده‌ای\nیکی دوبار به درگاهِ دریا و گریه آمدم،\nآسمان صاف بود و باز\nهمسایه‌ها از احتمال باران\nشام خورده‌ای؟\nدیر است دیگر\nچراغ پایین پله را خاموش نخواهم کرد\nرخت و لباس بچه‌ها آمده است\nچیزی از خواب این خانه جا نخواهیم گذاشت\nفقط همین چمدان بسته و\nچند کتاب کهنه و قاب عکسی کوچک\nگلیم و گهواره و کلید خانه را\nبه مادر سپرده‌ام،\nگلدان‌ها را کنار کوچه جا خواهیم گذاشت\nهمه خیال می‌کنند\nما زیارت دریا و گریه رفته‌ایم\nدیر است دیگر، برو بخواب", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "اصلا چه کار به کار من دارید ؟", "link": "https://echolalia.ir/%d8%a7%d8%b5%d9%84%d8%a7-%da%86%d9%87-%da%a9%d8%a7%d8%b1-%d8%a8%d9%87-%da%a9%d8%a7%d8%b1-%d9%85%d9%86-%d8%af%d8%a7%d8%b1%d9%8a%d8%af-%d8%9f/", "poem": "اصلا چه کار به کار من دارید ؟\nدارید رو به دریا از دریا سخن می‌گویید ؟\nمن که سالهاست از پی پسینی خلوت\nاز خواب شما و تعبیر همین چرت و پرت بودن بریده‌ام.\nولم کنید بروم سیگاری بگیرانم\nبروم کنار خیابان از کسی ساعت قرار دریا را بپرسم\nبروم بگویم سرکار خانم زیبا،‌ چرا تنها ترانه می‌خوانید\nمن هم بلدم زندگی کنم\nبه خدا من شاعرتر از بعضی بزرگان، به باران نگاه کرده‌ام\nخب دوست دارم که از حرف آدمی\nیا وهم آسمان فاصله بگیرم\nاین مشکل من است\nبه شما چه مربوط که ما پاکیزه از آواز عشق زاده می‌شویم\nسرشت ستاره همین است\nهمانطور که مثلا سرشت سنگ.\nباورتان می‌شود که من بریده باشم ؟\nمن از باد بدآیند بریده‌ام\nاز امید این آب رفته به جوی\nکه دیگر به خواب سرچشمه باز نخواهد گشت.\nمن اهل صراحتم\nلهجه‌ی آب از آب سخن می‌گوید\nتعبیر تشنگی حرف دیگری‌ست.\nاجازه می‌خواهم اندکی آسودگی را تجربه کنم\nحالا سالهاست گاهی اوقات برمی‌گردم و\nسمت چپ شانه‌ام را نگاه می‌کنم\nحالا سالهات گاهی اوقات از دوست دانای خود\nاز همان راه‌بلد رویای گمشده سوال می‌کنم:\nپس کی وقت رفتن فراخواهد رسید؟\nمن خسته‌ام\nخسته از آینه، از آدمی، از آسمان!\nمگر تحمل یک پرنده‌ی کوچک خانه‌زاد\nیک پرنده‌ی جامانده از فوج بارانخورده‌ی بی‌بازگشت\nتا کجای این آسمان تمام رویاهاست؟\nمن بریده‌ام\nبریده مثل باران تنبل عصر آخرین جمعه‌ی خرداد\nبریده مثل شیر ماسیده بر پستان آهوی مضطرب\nبریده مثل باد، باد خسته‌ی به بن‌بست نشسته‌ی دی‌ماه\nبریده مثل تسبیح دوره‌گردی کور بر سنگفرش بی‌چراغ\nحالا هی بگو برو خانه چراغ بیاور!\n«چراغ ما هم در همین خانه شکسته است»\nدروغ می‌گویم؟\nهی دوست دانای من!\nفقط بگو کی وقت رفتن فراخواهد رسید؟", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "حالا دیگر دیر است", "link": "https://echolalia.ir/%d8%ad%d8%a7%d9%84%d8%a7-%d8%af%d9%8a%da%af%d8%b1-%d8%af%d9%8a%d8%b1-%d8%a7%d8%b3%d8%aa-%d8%b3%db%8c%d8%af%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "از ساندکلاود بشنوید. (نیاز به فـیلـترشـکن دارد) 👇\nحالا دیگر دیر است\nمن نام کوچه‌های بسیاری را از یاد برده‌ام\nنشانی خانه‌های بسیاری را از یاد برده‌ام\nو اسامی آسان نزدیکترین کسان دریا را\nراستی آیا به همین دلیل ساده نیست\nکه دیگر هیچ نامه‌ای به مقصد نمی‌رسد؟\nنه ری‌را\nسالها و سالها بود\nکه در ایستگاه راه‌آهن\nدر خواب و خلوت ورودی همه‌ی شهرها\nکوچه‌ها، جاده‌ها، میدان‌ها\nچشم به راه تو از هر مسافری که می‌آمد\nسراغ کسی را می‌گرفتم که بوی لیموی شمال و\nشب حلال دریا می‌داد.\nچقدر کوچه‌های خلوت بامدادی را\nخیس گریه رفتم و در غم غروب باز آمدم.\nمن می‌دانستم تو از میان روشن‌ترین رویاهای روزگار\nتنها ترانه‌های ساده‌ی مرا برگزیده‌ای\nچرا که من هنوز هم خسته‌ترین برادر همین سادگان زمینم، ری‌را\nهر بار که نام تو بر دفتر گریه‌های من جاری شد\nمردمانی را دیدم که آهسته می‌آمدند\nهمانجا در سایه‌سار گریه و بابونه\nعطر ترا از باغ پروانه به خواب کودکان خود می‌خواندند.\nمردمان می‌فهمند\nمردمان ساکت و مردمان صبور می‌فهمند\nمردمان دیری‌ست که از رازِ واژگان ساده‌ی من\nبه معنای بعضی آوازها رسیده‌اند.\nرازی دارد این سادگی،\nاین رسیدن رویا\nمعلوم است که بعد از «نامه‌ها»\nمرا آوازی از تحمل اوقات گریه آموخته‌اند.\nکجا می‌روی حالا؟!\nبیا، هنوز تا کشف نشانی آن کوچه\nحرف ما بسیار و\nوقت ما اندک و\nآسمان هم بارانی‌ست!\nاصلا فرض که مردمان هنوز در خوابند،\nفرض که هیچ نامه‌ای هم به مقصد نرسید،\nفرض که بعضی از اینجا دور،\nحتی نان از سفره و کلمه از کتاب،\nشکوفه از انار و تبسم از لبانمان گرفته‌اند،\nبا رویاهامان چه می‌کنند؟!", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "این پیراهن بنفش", "link": "https://echolalia.ir/%d8%a7%d9%8a%d9%86-%d9%be%d9%8a%d8%b1%d8%a7%d9%87%d9%86-%d8%a8%d9%86%d9%81%d8%b4-%d8%b3%db%8c%d8%af%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "چه بوی خوشی می‌دهد این جامه‌ی قدیمی\nاین پیراهن بنفش\nاین همه پروانه‌ی قشنگ در قابِ نامه‌ها،\nاین چند حبه‌ی قند در کنج روسری\nقابِ عکسی کهنه\nبر رَف گل‌اندود بی‌آینه،\nو جستجوی خط و خبری خاموش\nدر ورق‌پاره‌های بی‌نشان\nکه گمان کرده بودم باد آن همه را با خود برده است.\nدیدی!\nدیدی شبی در حرف و حدیث مبهم بی‌فردا گمت کردم\nدیدی در آن دقایق دیر باورِ پر گریه گمت کردم\nدیدی آب آمد و از سر دریا گذشت و تو نیامدی\nآخرین روزِ خسته\nهمان خداحافظ آخرین، یادت هست؟\nسکه‌ی کوچکی در کف پیاله با آب گفتگو می‌کرد\nپسین جمعه‌ی مردمان بی‌فردا بود،\nو بعد، صحبت سایه بود، سایه و لبخند این و آن\nتمام اهالی اطراف ما\nمشغول فال سکه و سهم پیاله‌ی خود بودند،\nکه تو ناگهان چیزی گفتی\nگفتی انگار همان بهتر که راز ما\nدر پچپچِ محرمانه‌ی روزگار ناپیدا!\nگفتی انگار حرف ما بسیار و\nوقت ما اندک و\nآسمان هم بارانی‌ست\nراستی هیچ می‌دانی من در غیبت پر سوال تو\nچقدر ترانه سرودم\nچقدر ستاره نشاندم\nچقدر نامه نوشتم که حتی یکی خط ساده هم به مقصد نرسید؟!\nرسید، اما وقتی\nکه دیگر هیچ کسی در خاموشیِ خانه\nخواب بازآمدن مسافر خویش را نمی‌دید.\nدر غیبت پر سوال تو\nآشنایان آن همه روزگار یگانه حتی\nهرگز روشنایی خاطرات ترا بیاد نیاوردند.\nدر غیبت پر سوال تو آن انار خجسته بر بال حوضِ ما خشکید.\nدر غیبت پر سوال تو عقربه‌های شنگ بی‌بازگشت هیچ ساعتی به ساعت شش و هفت پسین پنج‌شنبه نرسید.\nحالا که آمدی، آمدی ری‌را!\nپس این همه حرف نامنتظر از رفتن بی‌مجال چرا؟!\nراستی این همان پیراهنِ بنفش پر از پروانه‌ی آن سالها نیست؟\nمگر همین نشانی تو از راه دور دریا نبود،\nپس چطور در ازدحام دلهره، ناگهان گمت کردم\nپس چطور در حرف و حدیث مبهم بی‌فردا گمت کردم؟\nمگر ما کجای این بادیه‌ی بی‌نشان به دنیا آمده‌ایم ری‌را\nما هم زیر همین آسمانِ صبور\nمردمان را دوست می‌داریم.\nحالا بیا به بهانه‌ای\nتمام شبِ مغموم گریه را\nاز آواز نور و تبسم ستاره روشن کنیم\nمن به تو از خواب‌های آینه اطمینان داده‌ام ری‌را\nسرانجام یکی از همین روزها\nتمام قاصدک‌های خیسِ پژمرده از خواب خارزار\nبه جانب بی‌بند آفتاب و آسمان بر می‌گردند.", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "سر به هوا", "link": "https://echolalia.ir/%d8%b3%d8%b1-%d8%a8%d9%87-%d9%87%d9%88%d8%a7-%d8%b3%db%8c%d8%af%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "سر به هوا\nکودکان کامل اری‌بهشت\nراه غریب گریه را بر عبور آوازِ من بسته بودند\nصدایم به سایه‌سار دره نمی‌رسید\nتو آن سوتر از ردیف صنوبران\nپای پرچین پسینی شکسته شاید\nکتابی از نشانیِ دوستانمان را ورق می‌زدی،\nزنان کوچه می‌گویند\nبه گمانم ترا در صفِ صحبت آرزویی دور دیده‌اند،\nحالا همه‌ی همسایه‌ها می‌دانند\nمن هر غروب، غروب هر پنجشنبه تا شبِ التماس\nبه جستجوی عکس کوچکی از تو بالای کارنامه‌ی سال آخرت\nهی گنجه و پشت و روی خانه را در خواب خاطره می‌گردم\nپس نشانی ترا کی در هراس گمشدن از دست‌داده‌ام ری‌را\nهنوز که هنوز است\nاز گنجه‌ی قدیمی خانه\nبوی عناب و اسپند و دیوان خطیِ شاعری خوش\nاز خواب شیراز می‌آید.\nنه مگر تو رفته بودی با نان تازه و تبسم کودکان اردی‌بهشت بیایی؟!\nنه مگر قرار ما قبول بوسه از دعای همین مردمان خسته بود …؟!\nنه مگر وعده‌ی ما نگفتن حتی یکی واژه از آن راز پرده‌پوش …؟!\nپس چرا کلید خانه را در خواب نیامدن گم کردیم؟!\nهی تو …!\nتو از عطر آلاله … بی‌قرار!\nتو این رسم رویا و گریه را\nاز که، از کدام کتاب، از کدام کوچه آموخته‌ای؟\nکجا بوده‌ای این همه سال و ماه\nچه می‌کرده‌ای که هیچ خط و خبری حتی\nاز خواب دریا هم نبود … ها؟!\nببین!\nخانه هنوز همان خانه است\nهیچ اتفاق خاصی رخ نداده است:\nیک پالتوی کهنه، چتری شکسته\nدو سه سنجاق نقره‌ای\nکتابخانه‌ی کوچک شعر و سوال و سکوت\nو شیشه عطری آشنا\nکه بوی سالهای دور دریا می‌دهد هنوز.\nغریب آمدی و آشنا رفتی!\nاما من که خوب می‌شناسَمَت ری‌را!\nمن بارها …،\nترا بارها در انتهای رویایی غریب دیده بودم\nترا در خانه، در خواب آب، در خیابان\nدر انعکاسِ رخسار دختران ماه،\nدر صف خاموش مردمان، اتوبوس، ایستگاه و\nسایه‌سار مه‌آلود آسمان …\nچه احترام غریبی دارد این خواب، این خاطره، این هم دیده که دریا … ری‌را!\nتمامِ این سالها همیشه کسی از من سراغ ترا می‌گرفت\nتو نشانی من بودی و من نشانی تو.\nگفتی بنویس\nمن شمال زاده شدم\nاما تمام دریاهای جنوب را من گریسته‌ام.\nراهِ دورِ تهران آیا\nهمیشه از ترانه و آوازِ ما تهی خواهد ماند؟!\nحوصله کن ری‌را،\nخواهیم رفت.\nاما خاطرت باشد\nهمیشه این تویی که می‌روی\nهمیشه این منم که می‌مانم", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "آسمان هم که بارانی‌ست", "link": "https://echolalia.ir/%d8%a2%d8%b3%d9%85%d8%a7%d9%86-%d9%87%d9%85-%da%a9%d9%87-%d8%a8%d8%a7%d8%b1%d8%a7%d9%86%db%8c%e2%80%8c%d8%b3%d8%aa-%d8%b3%db%8c%d8%af%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "حالا سالهاست که دیگر هیچ نامه‌ای به مقصد نمی‌رسد\nحالا بعد از آن همه سال، آن همه دوری\nآن همه صبوری\nمن دیدم از همان سرِ‌ صبحِ آسوده\nهی بوی بال کبوتر و\nنایِ تازه‌ی نعنای نورسیده می‌آید\nپس بگو قرار بود که تو بیایی و من نمی‌دانستم\nدردت به جان بی‌قرار پر گریه‌ام\nپس این همه سال و ماه ساکت من کجا بودی؟\nحالا که آمدی\nحرف ما بسیار،\nوقت ما اندک،\nآسمان هم که بارانی‌ست … !\nبه خدا وقت صحبت از رفتنِ دوباره و\nدوری از دیدگانِ دریا نیست !\nسربه‌سرم می‌گذاری … ها؟\nمی‌دانم که می‌مانی\nپس لااقل باران را بهانه کُن\nدارد باران می‌آید.\nمگر می‌شود نیامده باز\nبه جانب آن همه بی‌نشانی دریا برگردی؟\nپس تکلیف طاقت این همه علاقه چه می‌شود !؟\nتو که تا ساعت این صحبت ناتمام\nتمامم نمی‌کنی، ها !؟\nباشد، گریه نمی‌کنم\nگاهی اوقات هر کسی حتی\nاز احتمالِ شوقی شبیه همین حالای من هم به گریه می‌افتد.\nچه عیبی دارد !\nاصلا چه فرقی دارد\nهنوز باد می‌آید،‌ باران می‌آید\nهنوز هم می‌دانم هیچ نامه‌ای به مقصد نمی‌رسد\nحالا کم نیستند، اهلِ هوای علاقه و احتمال\nکه فرق میان فاصله را تا گفتگوی گریه می‌فهمند\nفقط وقتشان اندک و حرفشان بسیار و\nآسمان هم که بارانی‌ست …!\nآن روز نزدیک به جاده‌ای از اینجا دور\nدختری کنار نرده‌های نازک پیچک‌پوش\nهی مرا می‌نگریست\nجواب ساده‌اش به دعوت دریاندیدگان\nاشاره‌ی روشنی شبیه نمی‌آیم تو بود.\nمثلِ تو بود و بعد از تو بود\nکه نزدیکتر از یک سلام پنهانی\nمرا از بارشِ نابهنگام بارانی بی‌مجال\nخبر داد و رفت.\nنه چتری با خود آورده بود\nنه انگار آشنایی در این حوالیِ ناآشنا …\nرو به شمالِ پیچک‌پوش\nپنجره‌های کوچک پلک بسته‌ای را در باد\nنشانم داده بود\nمن منظور ماه را نفهمیدم\nفقط ناگهان نرده‌های چوبی نازک\nپر از جوانه‌ی بید و چراغ و ستاره شد\nاو نبود، رفته بود او\nاو رفته بود و فقط\nروسری خیس پر از بوی گریه بر نرده‌ها پیدا بود.\nآن روز غروب\nمن از نور خالص آسمان بودم\nهی آوازت داده بودم بیا\nیک دَم انگار برگشتی،‌ نگاهم کردی\nحسی غریب در باد نابلد پرپر می‌زد\nجز من کسی ترا ندیده بود\nتو بوی آهوی خفته در پناهِ صخره‌ی خسته می‌دادی\nتو در پسِ جامه‌های عزادارانِ آینه پنهان بودی\nتو بوی پروانه در سایه‌سارِ‌ یاس می‌دادی.\nیادت هست\nزیرِ طاقیِ بازار مسگران\nکبوتر بچه‌ی بی‌نشانی هی پرپر می‌زد\nما راهمان را گم کرده بودیم ری‌را !\nیادت هست\nمن با چشمان تو\nاندوهِ آزادی هزار پرنده‌ی بی‌راه را\nگریسته بودم و تو نمی‌دانستی !\nآن روز بازار پر از بوی سوسن و ستاره و شب‌بو بود\nمن خودم دیدم دعای تو بر بالِ پرنده از پهنه‌ی طاقی گذشت\nچه شوقی شبستان رویا را گرفته بود،\nدعای تو و آن پرنده‌ی بی‌قرار\nهر دو پرپر زدند، رفتند\nبر قوس کاشی شکسته نشستند.\nحالا بیا برویم\nبرویم پای هر پنجره\nروی هر دیوار و\nبر سنگ هر دامنه\nخطی از خواب دوستت‌دارم تنهایی را\nبرای مردمان ساده بنویسیم\nمردمان ساده‌ی بی‌نصیب من\nهوای تازه می‌‌خواهند\nترانه‌ی روشن، تبسم بی‌سبب و\nاندکی حقیقتِ نزدیک به زندگی.\nیادت هست؟\nگفتی نشانی میهن من همین گندم سبز\nهمین گهواره‌ی بنفش\nهمین بوسه‌ی مایل به طعمِ ترانه است؟\nها ری‌را …\nمن به خانه برمی‌گردم،\nهنوز هم یک دیدار ساده می‌تواند\nسرآغاز پرسه‌ای غریب در کوچهْ‌باغ باران باشد.", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "ماه قبیله ای غمگین است", "link": "https://echolalia.ir/%d9%85%d8%a7%d9%87-%d9%82%d8%a8%db%8c%d9%84%d9%87-%d8%a7%db%8c-%d8%ba%d9%85%da%af%db%8c%d9%86-%d8%a7%d8%b3%d8%aa-%d8%b3%db%8c%d8%af-%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "شب ز مهریر و\nزمستان\nتمام سال\nماه قبیله ای غمگین است\nکه از تماشای این سیاره کبود\nپیر می شود،\nو کسانی از کوچه های بالاتر\nآفتاب را به بهای نانی\nگروگان گرفته اند\nگویا به جست و جوی سوسی اندکی\nپریشانند و من نمی دانم\nجفتی ستاره در پس این شب پنهان\nسرگرم علاقه اند\nمن یقین دارم که روشنایی نطفه خواهد بست\nو من\nشبی شکسته در تیرِ آشکار\nبرای ماه\nکاسه ی آبی خنک خواهم آورد\nو آوازه ی آفتاب را\nدیگر\nدر چاه نخواهم سرود.\nجانِ شما و جانِ این سیاره ی کبود!", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "به همین سادگی", "link": "https://echolalia.ir/%d8%a8%d9%87-%d9%87%d9%85%db%8c%d9%86-%d8%b3%d8%a7%d8%af%da%af%db%8c-%d8%b3%db%8c%d8%af%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "به یاد آر!\nسال زلال یقین و یگانگی را به یاد آر،\nسال انسان و آینه را،\nسالی که عاشقانِ سرشار\nبه جست و جوی تفسیر تازه ی «دوست داشتن»\nاز غزل غم زده ی چشم هایت\nمددی می جستند\nسالی که غلغله ی نور\nاز بام غنچه ی مهتاب\nتا پشت پرده سرای زمستانِ معتدل\nمی رفت.\nگفتی که زمزمه نکن،\nبلند بلند ترانه بخوان!\nگفتمت:ها، نرمه ی آن دو لاله ی عریان را\nروزنانی تازه بزن،\nبرایت دو گوشواره از خوشه ی پروین خواهم آورد.\nگفتی که آسمانِ بلند انسان را حلقه از علاقه و آشتی\nمی طلبی!\nگفتمت: آفتاب و ماه قبول است!؟\nخندیدی و دو بالنده ی سپید از شانه های نیلوفر\nبه سوی سواد روشنایی\nسینه گشودند و ستاره شدند.\nبه یاد آر!\nسال بلند باران و سال کوچک شادمانی را به یاد آر،\nسالی که تمام روزهایش را\nتنها\nکودکی می توانست\nیکی\nیکی\nبشمرد و\nهرگز به «جمعه» نرسد\nآن سالِ سبزِ باران ریز را به یاد آر!\nبیاد آر و\nباور کن\nکه دست هایم را در ازدحام یک شب مشکوک\nربوده اند.\nدرست به همین سادگی\nبرخیز و شتاب کن!\nمن می گویم و تو بنویس!\nبنویس تماشای نوازش پرنده از پرنده\nزیباست\nبنویس که هلهله ی کودکان از تولد غنچه ای کوچک\nبهار آگاهی ست.\nبنویس حول ستاره از دریچه به رختخواب\nمهربانی محض است.\nبنویس که زندگی\nتعارف نان است و غزل\nاز پنجره به کوچه ی هفتم.\nبنویس،\nتو بنویس…!\n– من که دست هایم را…", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "هجای بلند آسمانی", "link": "https://echolalia.ir/%d9%87%d8%ac%d8%a7%db%8c-%d8%a8%d9%84%d9%86%d8%af-%d8%a2%d8%b3%d9%85%d8%a7%d9%86%db%8c-%d8%b3%db%8c%d8%af%d8%b9%d9%84%db%8c-%d8%b5%d8%a7%d9%84%d8%ad%db%8c/", "poem": "بر دست هام\nبشارتی سپید است\nکه در خواب های منتظر\nمی روید\nو از ضیافت باران\nهجای بلند باستانی\nعلفی ست،\nکه با صبحی از دیار شگفت\nمسیر آبی رود را\nقدم می زند.\nبر دست هام\nدست بردار،\nدیگر کسی به بام این خانه\nنخواهد رفت\nاز خواب هام\nدیگر کسی پروانه ای نخواهد گرفت\nدریغا\nاین وحشی غریب\nهرگز نخواهد خواست\nکه بداند\nامسال،\nسال پر گرفتن علفی ست\nکه\nهیچ کسش نگفت،\nبارِ تو اگر سنگین است\nاما عطری سَبُک خواهی پراکند", "poet_nationality": "ایرانی", "poet_name": "سید علی صالحی", "poet_link": "https://echolalia.ir/category/sher/iranian-poets/seyed-ali-salehi/"}
{"title": "فردا نزدیک می‌شود", "link": "https://echolalia.ir/%d9%81%d8%b1%d8%af%d8%a7-%d9%86%d8%b2%d8%af%db%8c%da%a9-%d9%85%db%8c%e2%80%8c%d8%b4%d9%88%d8%af/", "poem": "بامداد رفته است\nخنده خورشید سوخته\nشوق و حال می‌رود\nفردا نزدیک می‌شود\nرویایی است، سرخی سپیده دم\nرویایی است، حتی بیدار شدن\nای رویاها، گرد آورید جان‌ها را\nفردا نیز دوباره خواهد گذشت.", "poet_nationality": "اسپانیا", "poet_name": "میگل د اونامونو", "poet_link": "https://echolalia.ir/category/sher/spanish-poet/miguel-de-unamuno/"}
{"title": "مرا به خاطره ها  تبعید کردند", "link": "https://echolalia.ir/%d9%85%d8%b1%d8%a7-%d8%a8%d9%87-%d8%ae%d8%a7%d8%b7%d8%b1%d9%87-%d9%87%d8%a7-%d8%aa%d8%a8%d8%b9%db%8c%d8%af-%da%a9%d8%b1%d8%af%d9%86%d8%af/", "poem": "دود بر چمنزارها سایه افکنده است!\nو به کجا  چنین شتابان!\nفرصتی برای در امان ماندن از این حادثه ،نیست!\nسایه هولناک افسانه واری   که از درون من پدید آمده،\nشاید پلکانی به سوی یکی شدن با بی نهایت باشد؟\nدر آینه ای که غم و اندوه مرا تصویر می کند،\nمردی است که از لحظه تولدش با مرگ آشناست،\nرخسار غبار آلود دل است که تو را پر از دود کرده ،\nبا دود هایش بر تو سایه افکنده،\n با راز و رمزهایش تو را هراسانده،\nو با هراسش، تو را رنجانده.\nمرا به خاطره ها  تبعید کردند\nمرا به خاطره ها تبعید کردند،\nدر خاطره ها زندگی خواهم کرد،\nدنبالم بگردید، اگر مرا از دست دادید،\nدر برهوت تاریخ،\nزندگی همانند یک بیماری است،\nو در حالی که به این بیماری دچار هستم خواهم مرد،\nخواهم رفت، از این برهوت خواهم رفت،\nجایی که مرگ مرا به دست فراموشی می سپارد،\nو هم سنگرانم را با خود خواهم برد،\nبرای آن که بیابانم را پر جمعیت کنم،\nزمانی که مرا مرده پنداشتید،\nدر دستان شما خواهم لرزید.\nاین جا برای شما قلبم که کتاب من است را جا گذاشتم،\nمردی که دنیای حقیقی اش را جا گذاشته است،\nزمانی که سراسر بدنت به لرزه درآمد،\nای خواننده، این من هستم، که تو را می لرزانم.", "poet_nationality": "اسپانیا", "poet_name": "میگل د اونامونو", "poet_link": "https://echolalia.ir/category/sher/spanish-poet/miguel-de-unamuno/"}
{"title": "برف می‌بارد، آرام و بی‌صدا", "link": "https://echolalia.ir/%d8%a8%d8%b1%d9%81-%d9%85%db%8c%e2%80%8c%d8%a8%d8%a7%d8%b1%d8%af%d8%8c-%d8%a2%d8%b1%d8%a7%d9%85-%d9%88-%d8%a8%db%8c%e2%80%8c%d8%b5%d8%af%d8%a7/", "poem": "برف می بارد، آرام و بی صدا ،\nذره ذره، با لطافت،\nمی نشینند روی زمین،\nو جامه ی سپید می کند بر تن چمنزار های سبز،\nبرف های سپید و بی وزن می بارند بر زمین،\nبرف بی صدا می بارد،\nنمی داند که دارد تمام می شود،\nذره پس از ذره دیگر،\nبه آرامی، چمنزارها را سپید پوش می کند،\nشبنم های سرما زده به چمنزارها هجوم می برند،\nبا درخشش سپید رنگ ناگهانی  خود،\nهمه چیز را در خویش می گیرند،\nو آرام  آرام همه جا را می پوشانند،\nحتی یک نقطه از زمین هم در امان نمی ماند،\nو بر هر جا که ببارد، همان جا می ماند،\nبرف چون باران از جایی سر نمی خورد،\nبلکه در جای خود می ماند و در آن جا آب می شود،\nذرات برف به گل های آسمانی می مانند،\nاینان نیلوفرهای رنگ پریده ابرها هستند،\nکه بر روی زمین پژمرده می شوند،\nزمانی که پایین می آیند، شکفته می شوند،\nاما خیلی زود نیست می شوند،\nآن ها تنها در قله ها شکفته می شوند،\nدر بلند ترین نقطه کوهستان ها،\nزمین احساس سنگینی می کند،\nزمانی که  از درون پژمرده می شوند.\nبرف، برف با لطافت و ظرافت،\nکه با سبکی می بارد،\nمی نشینند بر سر،\nمی نشینند بر احساس،\n می بارد و غم اندوهی را\nکه همیشه در منطق من نهفته است، می پوشانند.", "poet_nationality": "اسپانیا", "poet_name": "میگل د اونامونو", "poet_link": "https://echolalia.ir/category/sher/spanish-poet/miguel-de-unamuno/"}
{"title": "آه رویاها، شما که غروب کردید", "link": "https://echolalia.ir/%d8%a2%d9%87-%d8%b1%d9%88%db%8c%d8%a7%d9%87%d8%a7%d8%8c-%d8%b4%d9%85%d8%a7-%da%a9%d9%87-%d8%ba%d8%b1%d9%88%d8%a8-%da%a9%d8%b1%d8%af%db%8c%d8%af/", "poem": "آه رویاها، شما که غروب کردید و\nمحو شدید، در بامدادی زود!\nآه ای جهان ها، ای تکه پاره هایتان\nدر اعماق روح!\nآه ای دریاها، شمایی که پنهانید\nدر کف برکه ای!\nآه ای آسمانها، ای پوشیده از ستارگان\nدر کاسه چشمهای من!\nآه ای جاودانیت، که پروازمی کنی\nدر لحظه ای!\nآه ای زندگی دیگرم، که از دست رفتی\nو من اینچنین دلتنگ تو بودم.\n# میگل_د_اونامونو\n \nاز سایت شاعران جهان", "poet_nationality": "اسپانیا", "poet_name": "میگل د اونامونو", "poet_link": "https://echolalia.ir/category/sher/spanish-poet/miguel-de-unamuno/"}
{"title": "بهار من کجایی", "link": "https://echolalia.ir/%d8%a8%d9%87%d8%a7%d8%b1-%d9%85%d9%86-%da%a9%d8%ac%d8%a7%db%8c%db%8c/", "poem": "بهار من کجایی؟\nکجا عطر خود را پراکنده‌ای؟\nکجا گام برمی‌داری\nو در کدام آسمان سرت را بلند می‌کنی\nتا دلت را بگشایی؟\nآه ای گل نخستین بهار من\nکجا رفته‌ای ؟\nآیا هرگز به سوی من باز می‌گردی؟\nو آیا نفس‌های بی‌قرار ما بار دیگر\nتا آسمان بالا خواهد رفت؟\nآه ای بهار\nبهار من\nبگو آخر کجایی ؟", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "تو به من اطمینان می دهی که فردایی وجود دارد", "link": "https://echolalia.ir/%d8%aa%d9%88-%d8%a8%d9%87-%d9%85%d9%86-%d8%a7%d8%b7%d9%85%db%8c%d9%86%d8%a7%d9%86-%d9%85%db%8c-%d8%af%d9%87%db%8c-%d9%83%d9%87-%d9%81%d8%b1%d8%af%d8%a7%db%8c%db%8c-%d9%88%d8%ac%d9%88%d8%af-%d8%af/", "poem": "ای کاش می توانستم بگویم\nکه با من چه می کنی\nتو جانی در جانم می آفرینی\nتو تنها سببی هستی\nکه به خاطر آن\nروزهای بیشتر\nشب های بیشتر\nو سهم بیشتری\nاز زندگی می خواهم\nتو به من اطمینان می دهی\nکه فردایی وجود دارد", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "من در رویای تو شعر خواهم گفت", "link": "https://echolalia.ir/%d9%85%d9%86-%d8%af%d8%b1-%d8%b1%d9%88%db%8c%d8%a7%db%8c-%d8%aa%d9%88-%d8%b4%d8%b9%d8%b1-%d8%ae%d9%88%d8%a7%d9%87%d9%85-%da%af%d9%81%d8%aa/", "poem": "هنوز بدرود نگفته ای ، دلم برایت تنگ شده است\nچه بر من خواهد گذشت\nاگر زمانی از من دور باشی\nهر وقت که کاری نداری انجام دهی\nتنها به من بیاندیش\nمن در رویای تو شعر خواهم گفت\nشعری درباره چشم هایت\nو دلتنگی", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "راه عشق سخت است و دشوار", "link": "https://echolalia.ir/%d8%b1%d8%a7%d9%87-%d8%b9%d8%b4%d9%82-%d8%b3%d8%ae%d8%aa-%d8%a7%d8%b3%d8%aa-%d9%88-%d8%af%d8%b4%d9%88%d8%a7%d8%b1/", "poem": "راه عشق سخت است و دشوار\nهنگامی که عشق تو را به اشارتی فرا میخواند\nرهرو عشق باش\nعاشق شو\nتیغ‌های نهفته عشق تو را خسته می‌کند\nنوای عشق چنان تند باد شمال در باغ\nرویاهای تو را آشفته می‌کند\nاما عاشق شو", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "تو روز دیگری هستی", "link": "https://echolalia.ir/%d8%aa%d9%88-%d8%b1%d9%88%d8%b2-%d8%af%db%8c%da%af%d8%b1%db%8c-%d9%87%d8%b3%d8%aa%db%8c/", "poem": "امروز به پایان میرسد\nاز فردا برایم چیزی نگو\nمن نمیگویم :\nفردا روز دیگریست\nفقط میگویم :\nتو روز دیگری هستی\nتو فردایی\nهمان که باید به خاطرش زنده بمانم", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "کلمات من چیزی نیست جز افکار تو در صدا", "link": "https://echolalia.ir/%da%a9%d9%84%d9%85%d8%a7%d8%aa-%d9%85%d9%86-%da%86%db%8c%d8%b2%db%8c-%d9%86%db%8c%d8%b3%d8%aa-%d8%ac%d8%b2-%d8%a7%d9%81%da%a9%d8%a7%d8%b1-%d8%aa%d9%88-%d8%af%d8%b1-%d8%b5%d8%af%d8%a7/", "poem": "دوست من\nآنچه می‌نمایم نیستم\nآنچه هست لباسی است که به تن می‌کنم\nلباسی که به دقت بافته شده تا مرا از سوالات تو\nو تو را از کوتاهی و اهمال من محافظت کند\nدوست من\nآن “من دیگر” در خانه‌ای از سکوت زندگی می‌کند و\nهمانجا برای همیشه باقی خواهد ماند\nغیر قابل درک و دست نیافتنی\nنه نمی‌خواهم آنچه می‌گویم باور کنی و نه به آنچه انجام می‌دهم اعتماد\nچرا که کلمات من چیزی نیست جز افکار تو در صدا\nو رفتار من نیز چیزی نیست الا آرزوهای تو در عمل", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "آیا در این سکوت شب بیداری؟", "link": "https://echolalia.ir/%d8%a2%db%8c%d8%a7-%d8%af%d8%b1-%d8%a7%db%8c%d9%86-%d8%b3%da%a9%d9%88%d8%aa-%d8%b4%d8%a8-%d8%a8%db%8c%d8%af%d8%a7%d8%b1%db%8c%d8%9f/", "poem": "اکنون کجایی‌ ای خود دیگر من؟\nآیا در این سکوت شب بیداری؟\nبگذار نسیم پاک\nتپش و مهربانی جاودانه‌ی قلبم را به تو برساند\nکجایی ای ستاره زیبای من ؟\nتیرگی زندگی مرا در آغوش کشیده\nو اندوه بر من چیره گشته است\nلبخندی در فضا بزن ؛ که خواهد رسید و مرا جانی دوباره خواهد دا\nاز انفاس خود عطری در فضا بپراکن که حمایتم خواهد کرد\nکجایی ای محبوب من؟\nآه ؛ چه بزرگ است عشق\nو چه بی مقدارم من", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "اما شناختن را که آموختم", "link": "https://echolalia.ir/%d8%a7%d9%85%d8%a7-%d8%b4%d9%86%d8%a7%d8%ae%d8%aa%d9%86-%d8%b1%d8%a7-%da%a9%d9%87-%d8%a2%d9%85%d9%88%d8%ae%d8%aa%d9%85/", "poem": "من لبان خویش را با آتشی مقدس تطهیر کردم\nتا از عشق سخن بگویم\nاما وقتی دهان گشودم\nزبانم بند آمده بود\nپیش از آن که عشق را بشناسم\nعادت داشتم نغمه های عاشقانه سر دهم\nاما شناختن را که آموختم\nکلمات در دهانم ماسید\nو نواهای سینه ام در سکوتی ژرف فرو افتادند", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "به خاطر شادمانی تو", "link": "https://echolalia.ir/%d8%a8%d9%87-%d8%ae%d8%a7%d8%b7%d8%b1-%d8%b4%d8%a7%d8%af%d9%85%d8%a7%d9%86%db%8c-%d8%aa%d9%88/", "poem": "من به خاطر شادمانی تو\nبسیار شادمانم\nبرای تو\nشادمانی شکلی از آزادی است\nزندگی نمی تواند\nبا تو\nجز با مهر و شیرینی\nجور  دیگری رفتار کند\nتو با زندگی\nجز با مهر و شیرینی\nرفتار نکرده ای", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "سادگی از ته دلبستگی ام پیدا بود", "link": "https://echolalia.ir/%d8%b3%d8%a7%d8%af%da%af%db%8c-%d8%a7%d8%b2-%d8%aa%d9%87-%d8%af%d9%84%d8%a8%d8%b3%d8%aa%da%af%db%8c-%d8%a7%d9%85-%d9%be%db%8c%d8%af%d8%a7-%d8%a8%d9%88%d8%af/", "poem": "من نه عاشق بودم\nو نه محتاج نگاهی که بلغزد بر من\nمن خودم بودم و یک حس غریب\nکه به صد عشق و هوس می‌ارزید\nمن خودم بودم دستی که صداقت می‌کاشت\nگر چه در حسرت گندم پوسید\nمن خودم بودم هر پنجره‌ای\nکه به سرسبزترین نقطه بودن وا بود\nو خدا می‌داند بی کسی از ته دلبستگی‌ام پیدا بود\nمن نه عاشق بودم\nو نه دلداده به گیسوی بلند\nو نه آلوده به افکار پلید\nمن به دنبال نگاهی بودم\nکه مرا از پس دیوانگی‌ام می‌فهمید\nآرزویم این بود\nدور اما چه قشنگ\nکه روم تا در دروازه نور\nتا شوم چیره به شفافی صبح\nبه خودم می‌گفتم\nتا دم پنجره‌ها راهی نیست\nمن نمی‌دانستم\nکه چه جرمی دارد\nدست‌هایی که تهی ست\nو چرا بوی تعفن دارد\nگل پیری که به گلخانه نرسد\nروزگاریست غریب\nتازگی می‌گویند\nکه چه عیبی دارد\nکه سگی چاق رود لای برنج\nمن چه خوشبین بودم\nهمه‌اش رویا بود\nو خدا می‌داند\nسادگی از ته دلبستگی‌ام پیدا بود", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "من طلا خواهم شد می دانم", "link": "https://echolalia.ir/%d9%85%d9%86-%d8%b7%d9%84%d8%a7-%d8%ae%d9%88%d8%a7%d9%87%d9%85-%d8%b4%d8%af-%d9%85%db%8c-%d8%af%d8%a7%d9%86%d9%85/", "poem": "جانم از آتشفشان ها گذر می کند\nبا خویشتن در جنگم\nاز خود عبور می کنم\nتو آن سوی من ایستاده ای\nو لبخند می زنی\nو لبخند تو آن قدر بها دارد\nکه به خاطرش از آتش بگذرم\nمن طلا خواهم شد\nمی دانم", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "اگر تو خاطری آسوده نداشته باشی", "link": "https://echolalia.ir/%d8%a7%da%af%d8%b1-%d8%aa%d9%88-%d8%ae%d8%a7%d8%b7%d8%b1%db%8c-%d8%a2%d8%b3%d9%88%d8%af%d9%87-%d9%86%d8%af%d8%a7%d8%b4%d8%aa%d9%87-%d8%a8%d8%a7%d8%b4%db%8c/", "poem": "من همان اندازه\nدلواپس شادمانی تو ام\nکه تو\nدلواپس شادمانی من\nاگر تو خاطری آسوده نداشته باشی\nمن هم آسوده خاطر نخواهم بود", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "ای عشق", "link": "https://echolalia.ir/%d8%a7%db%8c-%d8%b9%d8%b4%d9%82/", "poem": "ای عشق که دستان خداییت\nبر خواهش‌های من لگام زده\nو گرسنگی و تشنگیم را\nتا وقار و افتخار بالا برده\nمگذار توان و استقامتم\nاز نانی تناول کند\nو یا از شرابی بنوشد\nکه خویشتن ناتوانم را\nوسوسه می‌کند\nبگذار گرسنه‌ی گرسنه بمانم\nبگذار از تشنگی بسوزم\nبگذار بمیرم و هلاک شوم\nپیش از آنکه دستی برآورم\nو از پیاله‌ای بنوشم\nکه تو آن را پر نکرده‌ای\nیا از ظرفی بخورم\nکه تو آن را متبرک نساخته‌ای", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "به خاطر عشق به من بگو‌", "link": "https://echolalia.ir/%d8%a8%d9%87-%d8%ae%d8%a7%d8%b7%d8%b1-%d8%b9%d8%b4%d9%82-%d8%a8%d9%87-%d9%85%d9%86-%d8%a8%da%af%d9%88%e2%80%8c/", "poem": "برای خاطر عشق به من بگو‌\nآن شعله چه نام دارد که در دلم زبانه می‌کشد\nنیرویم را می‌بلعد\nو اراده‌ام را زایل می‌کند ؟\nخطاست اگر بیندیشیم عشق\nحاصل مصاحبت دراز مدت و باهم بودنی مجدانه است\nعشق ثمره‌ی خویشاوندی روحی است\nو اگر این خویشاوندی در لحظه‌ای تحقق نیابد\nدر طول سالیان و حتی نسل‌ها نیز\nتحقق نخواهد یافت", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "روزی خواهی فهمید که دوستت دارم", "link": "https://echolalia.ir/%d8%b1%d9%88%d8%b2%db%8c-%d8%ae%d9%88%d8%a7%d9%87%db%8c-%d9%81%d9%87%d9%85%db%8c%d8%af-%da%a9%d9%87-%d8%af%d9%88%d8%b3%d8%aa%d8%aa-%d8%af%d8%a7%d8%b1%d9%85/", "poem": "سکوت را می‌پذیرم\nاگر بدانم\nروزی با تو سخن خواهم گفت\nتیره بختی را می‌پذیرم\nاگر بدانم\nروزی چشم‌های تو را خواهم سرود\nمرگ را می‌پذیرم\nاگر بدانم\nروزی تو خواهی فهمید\nکه دوستت دارم", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "من هر روز تغییر می‌کنم", "link": "https://echolalia.ir/%d9%85%d9%86-%d9%87%d8%b1-%d8%b1%d9%88%d8%b2-%d8%aa%d8%ba%db%8c%db%8c%d8%b1-%d9%85%db%8c%e2%80%8c%da%a9%d9%86%d9%85/", "poem": "اگر توانسته باشم در قلب یک انسان\nپنجره جدیدی را به سوی او باز کرده باشم\nزندگانی من پوچ نبوده است\nزندگانی تنها چیزی است که اهمیت دارد\nنه شادمانی و نه رنج و نه غم یا شادی\nتنفر همانقدر خوب است که عشق\nو دشمن همانقدر خوب است که دوست\nبرای خودت زندگی کن\nزندگانی را به آن سان که خود می‌خواهی زندگی کن\nو از این رهگذر است که تو\nوفادارترین دوست  انسان خواهی بود\nمن هر روز تغییر می‌کنم\nو در هشتاد سالگی هم ، همچنان تجربه می‌آموزم و تغییر می‌کنم\nکارهایی را  که به انجام رسانده‌ام\nدیگر به من ربطی ندارد ، دیگر گذ‌شته است\nمن برای زندگی هنوز نقدینه‌های بسیاری در اختیار دارم", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "تو ضمیر آگاه را می شنوی", "link": "https://echolalia.ir/%d8%aa%d9%88-%d8%b6%d9%85%db%8c%d8%b1-%d8%a2%da%af%d8%a7%d9%87-%d8%b1%d8%a7-%d9%85%db%8c-%d8%b4%d9%86%d9%88%db%8c/", "poem": "تو بیش از آنچه من قادر به گفتن باشم\nبه من گوش می دهی\nتو ضمیر آگاه را می شنوی\nتو با من به جاهایی می روی که\nکلمات من قادر به بردن تو به آنجاها نیستند", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "من به پایان آنچه خواهی گفت رسیده ام", "link": "https://echolalia.ir/%d9%85%d9%86-%d8%a8%d9%87-%d9%be%d8%a7%db%8c%d8%a7%d9%86-%d8%a2%d9%86%da%86%d9%87-%d8%ae%d9%88%d8%a7%d9%87%db%8c-%da%af%d9%81%d8%aa-%d8%b1%d8%b3%db%8c%d8%af%d9%87-%d8%a7%d9%85/", "poem": "گاهی\nتو حتی لب به سخن نگشوده ای\nو من به پایان آنچه خواهی گفت رسیده ام", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "اینک تو کجا هستی ای یار من", "link": "https://echolalia.ir/%d8%a7%db%8c%d9%86%da%a9-%d8%aa%d9%88-%da%a9%d8%ac%d8%a7-%d9%87%d8%b3%d8%aa%db%8c-%d8%a7%db%8c-%db%8c%d8%a7%d8%b1-%d9%85%d9%86/", "poem": "اینک تو کجا هستی ای یار من\nآیا به مانند نسیم شب زنده داری می‌کنی ؟\nآیا ناله و فریاد دریاها را می‌شنوی ؟\nو آیا به ضعف و خواری من می‌نگری ؟\nو از شکیبایی‌ام آگاهی ؟\nکجا هستی ای زندگی من\nاینک تاریکی مرا در آغوش گرفت و اندوه بر من غلبه یافت\nدر هوا لبخند بزن تا زنده شوم\nکجا هستی ای عشق من ؟\nآه\nچقدر عشق بزرگ است و من چقدر کوچک هستم", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "اولین شاعر جهان", "link": "https://echolalia.ir/%d8%a7%d9%88%d9%84%db%8c%d9%86-%d8%b4%d8%a7%d8%b9%d8%b1-%d8%ac%d9%87%d8%a7%d9%86/", "poem": "اولین شاعر جهان\nحتماً بسیار رنج برده است\nآنگاه که تیر و کمانش را کنار گذاشت\nو کوشید برای یارانش\nآنچه را که هنگام غروب خورشید احساس کرده\nتوصیف کند\nو کاملاً محتمل است که این یاران\nآنچه را که گفته است\nبه سخره گرفته باشند", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "مُزد عاشقی", "link": "https://echolalia.ir/%d9%85%d9%8f%d8%b2%d8%af-%d8%b9%d8%a7%d8%b4%d9%82%db%8c/", "poem": "مُزد عاشقی\nرنج است\nاما این رنج\nروشنی می بخشد\nاز دلی عاشق\nکه می شکند\nموسیقی و ترانه می تراود", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "تنهایی ترجیح من است", "link": "https://echolalia.ir/%d8%aa%d9%86%d9%87%d8%a7%db%8c%db%8c-%d8%aa%d8%b1%d8%ac%db%8c%d8%ad-%d9%85%d9%86-%d8%a7%d8%b3%d8%aa/", "poem": "تنهایی را ترجیح بده به تن هایی که\nروحشان با دیگریست\nتنهایی تقدیر من نیست\nترجیح من است", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "عشق درخششی جادویی است", "link": "https://echolalia.ir/%d8%b9%d8%b4%d9%82-%d8%af%d8%b1%d8%ae%d8%b4%d8%b4%db%8c-%d8%ac%d8%a7%d8%af%d9%88%db%8c%db%8c-%d8%a7%d8%b3%d8%aa/", "poem": "عشق درخششی جادویی است\nکه از درون هسته سوزان روح می تابد\nو زمین پیرامونش را روشنی می بخشد\nو توانمان می دهد تا زندگی را\nدر قالب رویایی شیرین و زیبا\nبین دو بیداری درک کنیم", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "و آنی را که دوست داری", "link": "https://echolalia.ir/%d9%88-%d8%a2%d9%86%db%8c-%d8%b1%d8%a7-%da%a9%d9%87-%d8%af%d9%88%d8%b3%d8%aa-%d8%af%d8%a7%d8%b1%db%8c/", "poem": "و آنی را که دوست داری\nنصف دیگر تو نیست\nاین تویی اما جایی دگر", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "اولین شاعر جهان", "link": "https://echolalia.ir/%d8%a7%d9%88%d9%84%d9%8a%d9%86-%d8%b4%d8%a7%d8%b9%d8%b1-%d8%ac%d9%87%d8%a7%d9%86/", "poem": "اولین شاعر جهان\nحتما بسیار رنج برده است\nآنگاه که تیر و کمانش را کنار گذاشت\nو کوشید برای یارانش\nآنچه را که هنگام غروب خورشید احساس کرده\nتوصیف کند\nو کاملا محتمل است که این یاران\nآنچه را که گفته است\nبه سخره گرفته باشند", "poet_nationality": "عرب", "poet_name": "جبران خلیل جبران", "poet_link": "https://echolalia.ir/category/sher/arabic-poet/kahlil-gibran/"}
{"title": "اما مسیح خم شد", "link": "https://echolalia.ir/an-unsigned-treatise/", "poem": "اما مسیح خم شد \nو با انگشت \nبر خاک نوشت \nو باز خم شد \nو بر خاک نوشت\nمادر! \nاین‌ها چه کودک‌اند و ساده‌لوح \nچه معجزه‌ها که نشان داده‌ام \nچه کارهای بیهوده و احمقانه که کرده‌ام \nاما تو می‌فهمی \nو بر پسرت می‌بخشی\nاز آب شراب می‌سازم \nمرده‌ها را زنده می‌کنم \nروی دریاها راه می‌روم \nبه بچه‌ها شبیه‌اند \nو باید همیشه \nچیز تازه‌ای از من ببینند \nفکر کن!\nمتیٰ و لوقا و یوحنا\nبه او نزدیک شدند\nو مسیح حروف را پوشاند\nو برای همیشه\nپاک‌شان کرد.\nشعر رساله‌ی بی‌نشان – از سایت خانه شاعران جهان", "poet_nationality": "لهستان", "poet_name": "تادئوش روژه‌ویچ", "poet_link": "https://echolalia.ir/category/sher/poets-poland/tadeusz-rozewicz/"}
{"title": "کیست شاعر؟", "link": "https://echolalia.ir/%da%a9%db%8c%d8%b3%d8%aa-%d8%b4%d8%a7%d8%b9%d8%b1%d8%9f/", "poem": "شاعر همو که شعر می‌نویسد \nهمو که شعر نمی‌نویسد \nشاعر همو که زنجیر می‌درد \nهمو که به خود زنجیر می‌زند \nشاعر همو که ایمان می‌آورد \nهمو که ایمان نیاورد \nشاعر همو که دروغ گفته \nهمو که دروغش گفتند \nشاعر همو که بوده در شیب سقوط و\nهمو که خود، خود می‌افرازد\nشاعر همو که ترک کند\nهمو که ترک نتواند.\nاز کتاب نبودنت – نشر چشمه", "poet_nationality": "لهستان", "poet_name": "تادئوش روژه‌ویچ", "poet_link": "https://echolalia.ir/category/sher/poets-poland/tadeusz-rozewicz/"}
{"title": "عشق ۱۹۴۴", "link": "https://echolalia.ir/%d8%b9%d8%b4%d9%82-1944/", "poem": "عریان\nبی دفاع\nلبالب\nچشم ها، بازِ باز\nبه گوش\nشناور بودیم\nدر دریایی از\nاشک و خون\n‌ویچ\n \nاز کتاب نبودنت – نشر چشمه", "poet_nationality": "لهستان", "poet_name": "تادئوش روژه‌ویچ", "poet_link": "https://echolalia.ir/category/sher/poets-poland/tadeusz-rozewicz/"}
{"title": "این‌گونه که راه می‌روی", "link": "https://echolalia.ir/this-is-how-you-walk/", "poem": "این‌گونه که راه می‌روی \nبیرون از تخت‌خواب، در اتاق \nبه سوی میز با شانه \nهیچ‌گاه هیچ سطری راه نخواهد رفت\nاین‌گونه که حرف می‌زنی \nبا دندان‌هایت در دهانِ من \nو گوش‌هایت بر زبانِ من \nهیچ‌گاه هیچ مدادی حرف نخواهد زد\nاین‌گونه که سکوت می‌کنی \nبا خونِ تو در پشتِ من \nاز چشمانت بر گردنِ من \nهیچ‌گاه هیچ شعری سکوت نخواهد کرد.", "poet_nationality": "هلند", "poet_name": "رمکو کامپرت", "poet_link": "https://echolalia.ir/category/sher/dutch-poets/remco-campert/"}
{"title": "انقلاب با حرفهای بزرگ شروع نمی شود", "link": "https://echolalia.ir/%d8%a7%d9%86%d9%82%d9%84%d8%a7%d8%a8-%d8%a8%d8%a7-%d8%ad%d8%b1%d9%81%d9%87%d8%a7%db%8c-%d8%a8%d8%b2%d8%b1%da%af-%d8%b4%d8%b1%d9%88%d8%b9-%d9%86%d9%85%db%8c-%d8%b4%d9%88%d8%af/", "poem": "انقلاب با حرفهای بزرگ شروع نمی شود\nبلکه با کارهای کوچک\nمانند خش‌ خش آرام نسیم در باغچه\nیا گربه‌ ای که پاورچین پاورچین قدم برمی دارد\nمانند رودهای بزرگ\nبا سرچشمه‌ های کوچک در دل جنگلی\nمانند حریقی بزرگ\nبا همان کبریتی که\nسیگاری را روشن می کند\nمانند عشق در یک نگاه\nو به دل نشستن صدایی که تو را جذب می کند\nانقلاب با پرسشی از خود\nآغاز می شود\nو سپس همان سوال را از دیگری پرسیدن", "poet_nationality": "هلند", "poet_name": "رمکو کامپرت", "poet_link": "https://echolalia.ir/category/sher/dutch-poets/remco-campert/"}
{"title": "چند هایکو مدرن از امی لارنس لاول", "link": "https://echolalia.ir/several-modern-haikos-from-amy-lawrence-lowell/", "poem": "۱ \nحتا \nانحنای گلبرگ زنبق \nسر فرو می‌آرد \nوقتی پروانه‌ایی \nبه دورش می‌رقصد\n۲ \nزنبق و \nگلبرگ‌های لاغر و \nتُردش را دیدن \nمن چقدر می‌ارزم ؟\n۳\nشب به بسترم لغزید\nپاک و سرد\nچونان شمشیری برّان\nاین من و\nاین خلوت تنهایی\n۴\nطاووسی طلایی\nزیر درختان شکوفه گیلاس\nاما در گستره دریاها\nزورقی پیدا نیست\nشعر به وقت گرینویچ", "poet_nationality": "آمریکا", "poet_name": "امی لارنس لاول", "poet_link": "https://echolalia.ir/category/sher/poets-america/amy-lowell/"}
{"title": "وظیفه‌ ی زناشویی", "link": "https://echolalia.ir/%d9%88%d8%b8%db%8c%d9%81%d9%87%e2%80%8c-%db%8c-%d8%b2%d9%86%d8%a7%d8%b4%d9%88%db%8c%db%8c/", "poem": "از این که می‌ شنوم\nهنوز چیزی به نام “وظیفه‌ ی زناشویی” وجود دارد\nو قانون و کلیسا زن را طبق قرارداد موظف به اطاعت از آن می‌کند\nدلواپس می‌شوم و ترس وجودم را فرا می‌گیرد.\nمحبت و صمیمیت را نمی‌توان با زور در مردم به وجود آورد", "poet_nationality": "آلمان", "poet_name": "هاینریش بل", "poet_link": "https://echolalia.ir/category/sher/german-poet/heinrich-boll/"}
{"title": "حرفایی که قرار نیست بگویی", "link": "https://echolalia.ir/%d8%ad%d8%b1%d9%81%d8%a7%db%8c%db%8c-%da%a9%d9%87-%d9%82%d8%b1%d8%a7%d8%b1-%d9%86%db%8c%d8%b3%d8%aa-%d8%a8%da%af%d9%88%db%8c%db%8c/", "poem": "درد دارد\nوقتی ساعت ها می نشینی\nبه حرفایی که\nهیچ وقت قرار نیست بگویی\nفکر می کنی", "poet_nationality": "آلمان", "poet_name": "هاینریش بل", "poet_link": "https://echolalia.ir/category/sher/german-poet/heinrich-boll/"}
{"title": "دردهایی در این دنیا هست", "link": "https://echolalia.ir/%d8%af%d8%b1%d8%af%d9%87%d8%a7%db%8c%db%8c-%d8%af%d8%b1-%d8%a7%db%8c%d9%86-%d8%af%d9%86%db%8c%d8%a7-%d9%87%d8%b3%d8%aa-%d9%87%d8%a7%d9%86%d8%b1%db%8c%d8%b4-%d8%a8%d9%84/", "poem": "دردهایی در این دنیا هست\nبه آن عظمت\nکه دیگر در برابر آنها\nاز اشک کاری ساخته نیست", "poet_nationality": "آلمان", "poet_name": "هاینریش بل", "poet_link": "https://echolalia.ir/category/sher/german-poet/heinrich-boll/"}
{"title": "به جُستجوی تو", "link": "https://echolalia.ir/looking-for-you/", "poem": "به جُستجوی تو\nبر درگاهِ کوه می‌گریم،\nدر آستانه‌ی دریا و علف.\nبه جُستجوی تو\nدر معبرِ بادها می‌گریم\nدر چارراهِ فصول،\nدر چارچوبِ شکسته‌ی پنجره‌یی\nکه آسمانِ ابرآلوده را\nقابی کهنه می‌گیرد.\nبه انتظارِ تصویرِ تو\nاین دفترِ خالی\nتا چند\nتا چند\nورق خواهد خورد؟\nجریانِ باد را پذیرفتن\nو عشق را\nکه خواهرِ مرگ است. ــ\nو جاودانگی\nرازش را\nبا تو در میان نهاد.\nپس به هیأتِ گنجی درآمدی:\nبایسته و آزانگیز\nگنجی از آن‌دست\nکه تملکِ خاک را و دیاران را\nاز اینسان\nدلپذیر کرده است!\nنامت سپیده‌دمی‌ست که بر پیشانی‌ِ آسمان می‌گذرد\nــ متبرک باد نامِ تو! ــ\nو ما همچنان\nدوره می‌کنیم\nشب را و روز را\nهنوز را…\nدر خاموشیِ فروغ فرخ‌زاد\nشعر «مرثیه» از دفتر مرثیه‌های خاک", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "زیرا که صدای من با صدای تو آشناست", "link": "https://echolalia.ir/there-are-tears/", "poem": "اشک رازیست\nلبخند رازیست\nعشق رازیست\nاشک آن شب لبخند عشقم بود\nقصه نیستم که بگویی\nنغمه نیستم که بخوانی\nصدا نیستم که بشنوی\nیا چیزی چنان که ببینی\nیا چیزی چنان که بدانی\nمن درد مشترکم مرا فریاد کن\nدرخت با جنگل سخن میگوید\nعلف با صحرا\nستاره با کهکشان\nو من با تو سخن میگویم\nنامت را به من بگو\nدستت را به من بده\nحرفت را به من بگو\nقلبت را به من بده\nمن ریشه های تو را دریافته ام\nبا لبانت برای همه لبها سخن گفته ام\nو دستهایت با دستان من آشناست\nدر خلوت روشن با تو گریسته ام برای خاطر زندگان\nو در گورستان تاریک با تو خوانده ام زیباترین سرودها را\nزیرا که مردگان این سال عاشقترین زندگان بوده اند\nدستت را به من بده\nدستهای تو با من آشناست\nای دیریافته با تو سخن میگویم\nبسان ابر که با توفان\nبسان علف که با صحرا\nبسان باران که با دریا\nبسان پرنده که با بهار\nبسان درخت که با جنگل سخن میگوید\nزیرا که من ریشه های تو را دریافته ام\nزیرا که صدای من با صدای تو آشناست", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "میعاد", "link": "https://echolalia.ir/promise/", "poem": "در فراسوی مرزهای تن‌ات تو را دوست می‌دارم.\nآینه‌ها و شب‌پره‌های مشتاق را به من بده \nروشنی و شراب را \nآسمان بلند و کمان‌گشاده‌ی پل \nپرنده‌ها و قوس و قزح را به من بده \nو راه آخرین را \nدر پرنده‌ئی که می‌زنی مکرر کن.\nدر فراسوی مرزهای تن‌ام \nتو را دوست می‌دارم.\nدر آن دور دست بعید \nکه رسالت اندام‌ها پایان می‌پذیرد \nو شعله و شور تپش‌ها و خواهش‌ها \nبه تمامی \nفرو می‌نشیند \nو هر معنا قالب لفظ را وا می‌گذارد \nچنان چون روحی \nکه جسد را در پایان سفر، \nتا به هجوم کرکس‌های پایان‌اش وانهد…\nدر فراسوهای عشق  \nتو را دوست می‌دارم،  \nدر فراسوهای پرده و رنگ.\nدر فراسوهای پیکرهای‌مان \nبا من وعده‌ی دیداری بده.\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "من و تو، درخت و بارون", "link": "https://echolalia.ir/me-and-you-tree-and-rain/", "poem": "من باهارم تو زمین \nمن زمینم تو درخت \nمن درختم تو باهار ــ\nنازِ انگشتای بارونِ تو باغم می‌کنه \nمیونِ جنگلا تاقم می‌کنه.\nتو بزرگی مثِ شب. \nاگه مهتاب باشه یا نه \n تو بزرگی \nمثِ شب.\nخودِ مهتابی تو اصلاً، خودِ مهتابی تو. \nتازه، وقتی بره مهتاب و \nهنوز \nشبِ تنها \nباید \nراهِ دوری‌رو بره تا دَمِ دروازه‌ی روز ــ\nمثِ شب گود و بزرگی \n مثِ شب.\nتازه، روزم که بیاد \nتو تمیزی \nمثِ شبنم \nمثِ صبح.\nتو مثِ مخملِ ابری \nمثِ بوی علفی \nمثِ اون ململِ مه نازکی: \n اون ململِ مه \nکه رو عطرِ علفا، مثلِ بلاتکلیفی \nهاج و واج مونده مردد \nمیونِ موندن و رفتن \nمیونِ مرگ و حیات.\nمثِ برفایی تو. \nتازه آبم که بشن برفا و عُریون بشه کوه \nمثِ اون قله‌ی مغرورِ بلندی \nکه به ابرای سیاهی و به بادای بدی می‌خندی…\nمن باهارم تو زمین \nمن زمینم تو درخت \nمن درختم تو باهار، \nنازِ انگشتای بارونِ تو باغم می‌کنه \nمیونِ جنگلا تاقم می‌کنه.\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "چراغی به دست‌ام چراغی در برابرم", "link": "https://echolalia.ir/garden-of-mirrors/", "poem": "چراغی به دست‌ام چراغی در برابرم. \nمن به جنگِ سیاهی می‌روم.\nگه‌واره‌های خسته‌گی \nاز کشاکشِ رفت‌وآمدها \nبازایستاده‌اند، \nو خورشیدی از اعماق \nکهکشان‌های خاکستر شده را روشن می‌کند.\nفریادهای عاصیِ آذرخش ــ \nهنگامی که تگرگ \nدر بطنِ بی‌قرارِ ابر \nنطفه می‌بندد. \nو دردِ خاموش‌وارِ تاک ــ \nهنگامی که غوره‌ی خُرد \nدر انتهای شاخ‌سارِ طولانیِ پیچ‌پیچ جوانه می‌زند.\nفریادِ من همه گریزِ از درد بود \nچرا که من در وحشت‌انگیزترینِ شب‌ها آفتاب را به دعایی نومیدوار طلب می‌کرده‌ام\nتو از خورشیدها آمده‌ای از سپیده‌دم‌ها آمده‌ای \nتو از آینه‌ها و ابریشم‌ها آمده‌ای.\nدر خلئی که نه خدا بود و نه آتش، نگاه و اعتمادِ تو را به دعایی نومیدوار طلب کرده بودم.\nجریانی جدی \nدر فاصله‌ی دو مرگ \nدر تهیِ میانِ دو تنهایی ــ \n[نگاه و اعتمادِ تو بدین‌گونه است!]\nشادیِ تو بی‌رحم است و بزرگ‌وار \nنفس‌ات در دست‌های خالیِ من ترانه و سبزی‌ست\nمن \nبرمی‌خیزم!\nچراغی در دست، چراغی در دل‌ام.\nزنگارِ روح‌ام را صیقل می‌زنم.\nآینه‌یی برابرِ آینه‌ات می‌گذارم \nتا با تو \nابدیتی بسازم.\nاز دفتر «باغ آینه»", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "شعر، رهایی‌ست", "link": "https://echolalia.ir/poetry-is-liberation/", "poem": "شعر \nرهایی‌ست \nنجات است و آزادی.\nتردیدی‌ست \nکه سرانجام \nبه یقین می‌گراید \nو گلوله‌یی \nکه به انجامِ کار\nشلیک \nمی‌شود. \nآهی به رضای خاطر است \nاز سرِ آسودگی.\nو قاطعیتِ چارپایه است \nبه هنگامی که سرانجام \nاز زیرِ پا \nبه کنار افتد \nتا بارِ جسم \nزیرِ فشارِ تمامیِ حجمِ خویش \nدرهم شکند،\nاگر آزادیِ جان را \nاین \nراهِ آخرین است.\nمرا پرنده‌یی بدین دیار هدایت نکرده بود: \nمن خود از این تیره خاک \nرُسته بودم \nچون پونه‌ی خودرویی \nکه بی‌دخالتِ جالیزبان \nاز رطوبتِ جوباره‌یی.\nاین‌چنین است که کسان \nمرا از آنگونه می‌نگرند \nکه نان از دست‌رنجِ ایشان می‌خورم \nو آنچه به گندِ نفسِ خویش آلوده می‌کنم \nهوای کلبه‌ی ایشان است؛\nحال آنکه \nچون ایشان بدین دیار فراز آمدند \nآن \nکه چهره و دروازه بر ایشان گشود \nمن بودم!\nاز دفتر «مرثیه‌های خاک»", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "با درودی به خانه می‌آیی", "link": "https://echolalia.ir/greetings-and-goodbyes/", "poem": "با درودی به خانه می‌آیی و \nبا بدرودی \nخانه را ترک می‌گویی. \nای سازنده! \nلحظه‌ی عمرِ من \nبه جز فاصله‌ی میانِ این درود و بدرود نیست:\nاین آن لحظه‌ی واقعی‌ست \nکه لحظه‌ی دیگر را انتظار می‌کشد.\nنوسانی در لنگرِ ساعت است \nکه لنگر را با نوسانی دیگر به کار می‌کشد.\nگامی‌ست پیش از گامی دیگر \nکه جاده را بیدار می‌کند. \nتداومی‌ست که زمانِ مرا می‌سازد \nلحظه‌هایی‌ست که عمرِ مرا سرشار می‌کند.\nغزل درود و بدرود از بخشی از شعر «سرود پنجم» از دفتر «آیدا در آینه»", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "ای کاش می‌توانستند  از آفتاب یاد بگیرند", "link": "https://echolalia.ir/wish-they-could-learn-from-the-sun/", "poem": "با چشم‌ها \nز حیرتِ این صبحِ نابجای \nخشکیده بر دریچه‌ی خورشیدِ چارتاق \nبر تارکِ سپیده‌ی این روزِ پابه‌زای،\nدستانِ بسته‌ام را \nآزاد کردم از \nزنجیرهای خواب.\nفریاد برکشیدم: \n« اینک \nچراغ معجزه \nمَردُم! \nتشخیصِ نیم‌شب را از فجر \nدر چشم‌های کوردلی‌تان \nسویی به جای اگر \nمانده‌ست آن‌قدر، \nتا \nاز \nکیسه‌تان نرفته تماشا کنید خوب \nدر آسمانِ شب \nپروازِ آفتاب را !\nبا گوش‌های ناشنوایی‌تان \nاین طُرفه بشنوید: \nدر نیم‌پرده‌ی شب \nآوازِ آفتاب را!»\n« دیدیم \n(گفتند خلق، نیمی)\nپروازِ روشنش را. آری!»\nنیمی به شادی از دل \nفریاد برکشیدند:\n«ــ با گوشِ جان شنیدیم \nآوازِ روشنش را!»\nباری \nمن با دهانِ حیرت گفتم:\n« ای یاوه \nیاوه \nیاوه، \nخلایق! \nمستید و منگ؟ \nیا به تظاهر \nتزویر می‌کنید؟\nاز شب هنوز مانده دو دانگی.\nور تایبید و پاک و مسلمان \nنماز را \nاز چاوشان نیامده بانگی!»\nهر گاوگَندچاله دهانی\nآتشفشانِ روشنِ خشمی شد:\n« این گول بین که روشنیِ آفتاب را \nاز ما دلیل می‌طلبد.»\nتوفانِ خنده‌ها…\n«ــ خورشید را گذاشته،\nمی‌خواهد \nبا اتکا به ساعتِ شماطه‌دارِ خویش \nبیچاره خلق را متقاعد کند \nکه شب \nاز نیمه نیز برنگذشته‌ست.»\nتوفانِ خنده‌ها…\nمن \nدرد در رگانم \nحسرت در استخوانم \nچیزی نظیرِ آتش در جانم \nپیچید.\nسرتاسرِ وجودِ مرا \nگویی \nچیزی به هم فشرد \nتا قطره‌یی به تفتگیِ خورشید \nجوشید از دو چشمم. \nاز تلخیِ تمامیِ دریاها \nدر اشکِ ناتوانیِ خود ساغری زدم.\nآنان به آفتاب شیفته بودند \nزیرا که آفتاب \nتنهاترین حقیقتِشان بود \nاحساسِ واقعیتِشان بود. \nبا نور و گرمی‌اش \nمفهومِ بی‌ریای رفاقت بود \nبا تابناکی‌اش \nمفهومِ بی‌فریبِ صداقت بود.\n(ای کاش می‌توانستند \nاز آفتاب یاد بگیرند \nکه بی‌دریغ باشند \nدر دردها و شادی‌هاشان \nحتا \nبا نانِ خشکِشان.\nو کاردهایشان را \nجز از برایِ قسمت کردن \nبیرون نیاورند.)\nافسوس!\nآفتاب \nمفهومِ بی‌دریغِ عدالت بود و \nآنان به عدل شیفته بودند و \nاکنون \nبا آفتاب‌گونه‌یی \nآنان را \nاینگونه \nدل \nفریفته بودند!\nای کاش می‌توانستم \nخونِ رگانِ خود را \nمن \nقطره \nقطره \nقطره \nبگریم \nتا باورم کنند.\nای کاش می‌توانستم \nیک لحظه می‌توانستم ای کاش ــ \nبر شانه‌های خود بنشانم \nاین خلقِ بی‌شمار را، \nگردِ حبابِ خاک بگردانم  \nتا با دو چشمِ خویش ببینند که خورشیدِشان کجاست \nو باورم کنند.\nای کاش\nمی‌توانستم!\nعنوان شعر « با چشم‌ها» از دفتر مرثیه های خاک", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "بی‌آرزو چه می‌کنی ای دوست؟", "link": "https://echolalia.ir/what-are-you-doing-hopelessly-friend/", "poem": "بی‌آرزو چه می‌کنی ای دوست؟\nبه ملال، \nدر خود به ملال \nبا یکی مُرده سخن می‌گویم. \n \n شب، خامُش اِستاده هوا \n وز آخرین هیاهوی پرندگانِ کوچ \n دیرگاه‌ها می‌گذرد. \n اشکِ بی‌بهانه‌ام آیا \n تلخه‌ی این تالاب نیست؟\nاز این گونه \nبی‌اشک \nبه چه می‌گریی؟ \nمگر آن زمستانِ خاموشِ خشک \nدر من است.\nبه هر اندازه که بیگانه‌وار \nبه شانه‌بَرَت سَر نهم \nسنگ‌باری آشناست \nسنگ‌باری آشناست غم.\nشعر شبانه شاملو\nاز سایت رسمی شاملو / shamlou.org", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "من در تو نگاه می‌کنم", "link": "https://echolalia.ir/i-look-at-you/", "poem": "دیرگاهی‌ست که دستی بداندیش \nدروازه‌ی کوتاه خانه‌ی ما را \nنکوفته است.\nدر آیینه و مهتاب و بستر می‌نگریم \nدر دست‌های یکدیگر می‌نگریم \nو دروازه \nترانه‌ی آرامش‌انگیزش را \nدر سکوتی ممتد \nمکرر می‌کند.\nبدین‌گونه \nزمزمه‌یی ملال‌آور را به سرودی دیگرگونه مبدل یافته‌ایم\nبدین‌گونه \nدر سرزمین بیگانه‌یی که در آن \nهر نگاه و هر لبخند \nزندانی بود، \nلبخند و نگاهی آشنا یافته‌ایم\nبدین‌گونه \nبر خاک پوسیده‌یی که ابر پَست \nبر آن باریده است \nپایگاهی پابرجا یافته‌ایم…\nآسمان \nبالای خانه \nبادها را تکرار می‌کند \nباغچه از بهاری دیگر آبستن است \nو زنبور کوچک \nگل هر ساله را \nدر موسمی که باید \nدیدار می‌کند.\nحیاط خانه از عطری هذیانی سرمست است \nخرگوشی در علف تازه می‌چرد. \nو بر سر سنگ، حربایی هوشیار \nدر قلم‌ رو آفتاب نیم‌جوش \nنفس می‌زند.\nابرها و همهمه‌ی دوردست شهر \nآسمان بازیافته را \nتکرار می‌کند \nهمچنان که گنجشک‌ها و \nباد و \nزمزمه‌ی پُرنیاز رُستن \nکه گیاه پُرشیرِ بیابانی را \nدر انتظار تابستانی که در راه است \nدر خوابگاه ریشه‌ی سیرابش \nبیدار می‌کند.\nمن در تو نگاه می‌کنم  \nدر تو نفس می‌کشم \nو زندگی \nمرا تکرار می‌کند \nبه‌سان بهار \nکه آسمان را و علف را. \nو پاکی آسمان \nدر رگ من ادامه می‌یابد.\nدیرگاهی‌ست که دستی بداندیش \nدروازه‌ی کوتاه خانه‌ی ما را نکوفته است…\nبا آنان بگو که با ما \nنیاز شنیدنِشان نیست. \nبا آنان بگو که با تو \nمرا پروای دوزخ دیدار ایشان نیست \nتا پرنده‌ی سنگین‌بالِ جادویی را که نغمه‌پرداز شبانگاه و بامداد ایشان است \nبر شاخسار تازه‌روی خانه‌ی ما مگذاری.\nدر آیینه و مهتاب و بستر بنگریم \nدر دست‌های یک‌دیگر بنگریم، \nتا در، ترانه‌ی آرامش‌انگیزش را \nدر سرودی جاویدان \nمکرر کند.\nتا نگاه ما \nنه در سکوتی پُردرد، نه در فریادی ممتد\nکه در بهاری پُرجویبار و پُرآفتاب\nبه ابدیت پیوندد\nشعر در بسته – فروردین ۱۳۳۶\nاز سایت خانه شاعران جهان", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "سخن من نه از درد ایشان بود", "link": "https://echolalia.ir/%d8%b3%d8%ae%d9%86-%d9%85%d9%86-%d9%86%d9%87-%d8%a7%d8%b2-%d8%af%d8%b1%d8%af-%d8%a7%db%8c%d8%b4%d8%a7%d9%86-%d8%a8%d9%88%d8%af/", "poem": "برویم ای یار، ای یگانه‌ی من!\nدست مرا بگیر!\nسخن من نه از درد ایشان بود،\nخود از دردی بود\nکه ایشانند!\nاینان دردند و بودِ خود را\nنیازمند جراحات به چرک‌اندر نشسته‌اند.\nو چنین است\nکه چون با زخم و فساد و سیاهی به جنگ برخیزی\nکمر به کین‌ات استوارتر می‌بندند.\nبرویم ای یار، ای یگانه‌ی من!\nبرویم و، دریغا! به هم‌پاییِ این نومیدیِ خوف‌انگیز\nبه هم‌پایی این یقین\nکه هر چه از ایشان دورتر می‌شویم\nحقیقت ایشان را آشکاره‌تر\nدر می‌یابیم!\nبا چه عشق و چه به‌ شور\nفواره‌های رنگین‌کمان نشا کردم\nبه ویرانه‌رباط نفرتی\nکه شاخساران هر درختش\nانگشتی‌ست که از قعر جهنم\nبه خاطره‌یی اهریمن‌شاد\nاشارت می‌کند.\nو دریغا ــ ای آشنای خون من ای همسفر گریز! ــ\nآن‌ها که دانستند چه بی‌گناه در این دوزخ بی‌عدالت سوخته‌ام\nدر شماره\nاز گناهان تو کم‌ترند!", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "در دل مه", "link": "https://echolalia.ir/%d8%af%d8%b1-%d8%af%d9%84-%d9%85%d9%87-2/", "poem": "در دل مه\nلنگان\nزارعی شکسته می‌گذرد\nپا در پای سگی\nگامی گاه در پس و\nگاه گامی در پیش.\nوضوح و مه\nدر مرز ویرانی\nدر جدالند،\nبا تو در این لکّه‌ی قانع آفتاب اما\nمرا\nپروای زمان نیست.\nخسته\nبا کولباری از یاد اما،\nبی‌گوشه‌ی بامی بر سر\nدیگر بار.\nاما اکنون بر چارراه زمان ایستاده‌ایم\nو آن جا که بادها را اندیشه‌ی فریبی در سر نیست\nبه راهی که هر خروس بادنمات اشارت می‌دهد\nباور کن!\nکوچه‌ی ما تنگ نیست\nشادمانه باش!\nو شاهراه ما\nاز منظر تمامی آزادی‌ها می‌گذرد!", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "بگذار آفتاب من پیرهنم باشد", "link": "https://echolalia.ir/%d8%a8%da%af%d8%b0%d8%a7%d8%b1-%d8%a2%d9%81%d8%aa%d8%a7%d8%a8-%d9%85%d9%86-%d9%be%db%8c%d8%b1%d9%87%d9%86%d9%85-%d8%a8%d8%a7%d8%b4%d8%af/", "poem": "چه هنگام می‌زیسته‌ام؟\nکدام مجموعه‌ی پیوسته‌ی روزها و شبان را\nمن\nاگر این آفتاب\nهم آن مشعل کال است\nبی‌شبنم و بی‌شفق\nکه نخستین سحرگاه جهان را آزموده است.\nچه هنگام می‌زیسته‌ام،\nکدام بالیدن و کاستن را\nمن\nکه آسمان خودم\nچتر سرم نیست؟\nآسمانی از فیروزه‌ی نیشابور\nبا رگه‌های سبز شاخساران،\nهمچون فریاد واژگون جنگلی\nدر دریاچه‌یی،\nآزاد و رها\nهمچون آینه‌یی\nکه تکثیرت می‌کند.\nبگذار\nآفتاب من\nپیرهنم باشد\nو آسمان من\nآن کهنه‌کرباس بی‌رنگ.\nبگذار\nبر زمین خود بایستم\nبر خاکی از بُراده‌ی‌ الماس و رعشه‌ی‌ درد.\nبگذار سرزمینم را\n زیر پای خود احساس کنم\nو صدای رویش خود را بشنوم:\nرُپ‌رُپه‌ی طبل‌های خون را\nدر چیتگر\nو نعره‌ی ببرهای عاشق را\nدر دیلمان.\nوگرنه چه هنگام می‌زیسته‌ام؟\nکدام مجموعه‌ی پیوسته‌ی روزها و شبان را من؟", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "ترا با معیار عطش می‌سنجم", "link": "https://echolalia.ir/%d8%aa%d8%b1%d8%a7-%d8%a8%d8%a7-%d9%85%d8%b9%db%8c%d8%a7%d8%b1-%d8%b9%d8%b7%d8%b4-%d9%85%db%8c%e2%80%8c%d8%b3%d9%86%d8%ac%d9%85/", "poem": "کنار تو را ترک گفته‌ام\nو زیر آسمان نگونسار که از جنبش هر پرنده تهی است و\nهلالی کدر چونان مرده ماهی سیمگونه\nفلسی بر سطح موجش می‌گذرد\nبه باز جست تو برخواستم\nتا در پایتخت عطش\nدر جلوه ئی دیگر\nبازت یابم\nای آب روشن!\nترا با معیار عطش می‌سنجم\nدر این سرا بچه\nآیا\nزورق تشنگی است\nآنچه مرا به سوی شما می‌راند.\nیا خود\nزمزمه شماست\nو من نه به خود می‌روم\nکه زمزمه شما\nبه جانب خویشم می‌خواند؟\nنخل من ای واحه من!\nدر پناه شما چشمه سار خنکی هست\nکه خاطره اش عریانم می‌کند\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "آفتاب آتش بی دریغ است", "link": "https://echolalia.ir/%d8%a2%d9%81%d8%aa%d8%a7%d8%a8-%d8%a2%d8%aa%d8%b4-%d8%a8%db%8c-%d8%af%d8%b1%db%8c%d8%ba-%d8%a7%d8%b3%d8%aa/", "poem": "آفتاب آتش بی دریغ است\nو رویای آبشاران\nدر مرز هر نگاه\nبر در گاه هر ثقبه\nسایه ها\nروسبیان آرامشند.\nپیجوی آن سایه بزرگم من که عطش خشکدشت را باطل می‌کند\nچه پگاه و چه پسین،\nاینجا نیمروز\nمظهر هست است:\nآتش سوزنده را رنگی و اعتباری نیست\nدروازه امکان بر باران بسته است\nشن از حرمت رود و بستر شنپوش خشکرود از وحشت هرگز سخن می‌گوید\nبوته گز به عبث سایه‌ئی در خلوت خویش می‌جوید\nای شب تشنه! خدا کجاست؟\nتو\nروزی دگر گونه‌ای\nبه رنگ دگر\nکه با تو\nدر آفرینش تو\nبیدادی رفته است:\nتو زنگی زمانی\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "اینک موج سنگین گذر زمان", "link": "https://echolalia.ir/%d8%a7%db%8c%d9%86%da%a9-%d9%85%d9%88%d8%ac-%d8%b3%d9%86%da%af%db%8c%d9%86-%da%af%d8%b0%d8%b1-%d8%b2%d9%85%d8%a7%d9%86/", "poem": "اینک موج سنگین گذر زمان است که در من می‌گذرد\nاینک موج سنگین زمان است که چون جوبار آهن در من می‌گذرد\nاینک موج سنگین زمان است که چو نان دریائی از پولاد و سنگ در من می‌گذرد\nدر گذرگاه نسیم سرودی دیگرگونه آغاز کرده‌ام\nدر گذرگاه باران سرودی دیگرگونه آغاز کرده‌ام\nدر گذرگاه سایه سرودی دیگرگونه آغاز کرده‌ام\nنیلوفر و باران در تو بود\nخنجر و فریادی در من\nفواره و رؤیا در تو بود\nتالاب و سیاهی در من\nدر گذرگاهت سرودی دگر گونه آغاز کردم\nمن برگ را سرودی کردم\nسر سبز تر ز بیشه\nمن موج را سرودی کردم\nپرنبض تر ز انسان\nمن عشق را سرودی کردم\nپر طبل تر زمرگ\nسر سبز تر ز جنگل\nمن برگ را سرودی کردم\nپرتپش تر از دل دریا\nمن موج را سرودی کردم\nپر طبل تر از حیات\nمن مرگ را\nسرودی کردم\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "آیدا در آینه", "link": "https://echolalia.ir/%d8%a2%db%8c%d8%af%d8%a7-%d8%af%d8%b1-%d8%a2%db%8c%d9%86%d9%87/", "poem": "لبانت \nبه ظرافت شعر \nشهوانی‌ترین بوسه‌ها را به شرمی چنان مبدل می‌کند \nکه جاندار غار نشین از آن سود می‌جوید \nتا به صورت انسان درآید\nو گونه هایت \nبا دو شیار مّورب \nکه غرور ترا هدایت می‌کنند و \nسرنوشت مرا \nکه شب را تحمل کرده‌ام \nبی آن که به انتظار صبح \nمسلح بوده باشم، \nو بکارتی سر بلند را \nاز رو سبیخانه‌های داد و ستد \nسر به مهر باز آورده‌م \nهرگز کسی این گونه فجیع به کشتن خود برنخاست\nکه من به زندگی نشستم!\nو چشانت راز آتش است\nو عشقت پیروزی آدمی ست\nهنگامی که به جنگ تقدیر می شتابد\nو آغوشت\nاندک جائی برای زیستن\nاندک جائی برای مردن\nو گریز از شهر\nکه به هزار انگشت\nبه وقاحت\nپاکی آسمان را متهم می کند\nکوه با نخستین سنگ ها آغاز می‌شود\nو انسان با نخستین درد\nدر من زندانی ستمگری بود\nکه به آواز زنجیرش خو نمی‌کرد\nمن با نخستین نگاه تو آغاز شدم\nتوفان ها\nدر رقص عظیم تو\nبه شکوهمندی\nنی لبکی می نوازند،\nو ترانه رگ هایت\nآفتاب همیشه را طالع می کند\nبگذار چنان از خواب بر آیم\nکه کوچه های شهر\nحضور مرا دریابند\nدستانت آشتی است\nودوستانی که یاری می دهند\nتا دشمنی\nاز یاد برده شود\nپیشانیت آیینه ای بلند است\nتابناک و بلند،\nکه خواهران هفتگانه در آن می نگرند\nتا به زیبایی خویش دست یابند\nدو پرنده بی طاقت در سینه ات آوازمی خوانند\nتابستان از کدامین راه فرا خواهد رسید\nتا عطش\nآب ها را گوارا تر کند؟\nتا آ یینه پدیدار آئی\nعمری دراز در آ نگریستم\nمن برکه ها ودریا ها را گریستم\nای پری وار درقالب آدمی\nکه پیکرت جزدر خلواره ناراستی نمی سوزد!\nحضور بهشتی است\nکه گریز از جهنم را توجیه می‌کند،\nدریائی که مرا در خود غرق می‌کند\nتا از همه گناهان ودروغ\nشسته شوم\nو سپیده دم با دستهایت بیدار می‌شود\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "از رنجی خسته‌ام که از آن من نیست", "link": "https://echolalia.ir/%d8%a7%d8%b2-%d8%b1%d9%86%d8%ac%db%8c-%d8%ae%d8%b3%d8%aa%d9%87%e2%80%8c%d8%a7%d9%85-%da%a9%d9%87-%d8%a7%d8%b2-%d8%a2%d9%86-%d9%85%d9%86-%d9%86%db%8c%d8%b3%d8%aa/", "poem": "از رنجی خسته‌ام که از آنِ من نیست\nبر خاکی نشسته‌ام که از آنِ من نیست\nبا نامی زیسته‌ام که از آنِ من نیست\nاز دردی گریسته‌ام که از آنِ من نیست\nاز لذتی جان‌گرفته‌ام که از آنِ من نیست\nبه مرگی جان می‌سپارم که از آنِ من نیست.\nاز دفتر باغ آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "عشق را ای کاش زبان سخن بود", "link": "https://echolalia.ir/%d8%b9%d8%b4%d9%82-%d8%b1%d8%a7-%d8%a7%db%8c-%da%a9%d8%a7%d8%b4-%d8%b2%d8%a8%d8%a7%d9%86-%d8%b3%d8%ae%d9%86-%d8%a8%d9%88%d8%af/", "poem": "آن‌که می‌گوید دوستت دارم\nخنیاگر غمگینی‌ست\nکه آوازش را از دست داده است\nای کاش عشق را\nزبان سخن بود\nهزار کاکلی شاد\nدر چشمان توست\nهزار قناری خاموش\nدر گلوی من\nعشق را\nای کاش زبان سخن بود\nآن‌که می‌گوید دوستت دارم\nدل اندُه گین شبی ست\nکه مهتابش را می جوید\nای کاش عشق را\nزبان سخن بود\nهزار آفتاب خندان در خرام توست\nهزار ستاره‌ی گریان\nدر تمنای من\nعشق را\nای کاش زبان سخن بود", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "آی عشق آی عشق", "link": "https://echolalia.ir/%d8%a2%db%8c-%d8%b9%d8%b4%d9%82-%d8%a2%db%8c-%d8%b9%d8%b4%d9%82/", "poem": "همه\nلرزش دست و دلم\nاز آن بود\nکه عشق\nپناهی گردد\nپروازی نه\nگریزگاهی گردد\nآی عشق آی عشق\nچهره ی آبیت پیدا نیست\nو خنکای مرهمی\nبر شعله ی زخمی\nنه شور شعله\nبر سرمای درون\nآی عشق آی عشق\nچهره ی سرخت پیدا نیست\nغبار تیره ی تسکینی\nبر حضور وَهن\nو دنجِ رهایی\nبر گریز حضور\nسیاهی\nبر آرامش آبی\nو سبزه ی برگچه\nبر ارغوان\nآی عشق آی عشق\nرنگ آشنایت\nپیدا نیست", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "از هجوم پرنده‌ی بی پناهی", "link": "https://echolalia.ir/%d8%a7%d8%b2-%d9%87%d8%ac%d9%88%d9%85-%d9%be%d8%b1%d9%86%d8%af%d9%87%e2%80%8c%db%8c-%d8%a8%db%8c-%d9%be%d9%86%d8%a7%d9%87%db%8c/", "poem": "میوه بر شاخه شدم\nسنگ پاره در کف کودک\nطلسم معجزتی\nمگر پناه دهد از گزند خویشتن ام\nچنین که\nدست تطاول به خود گشاده منم\nبالا بلند\nبر جلوخان منظرم\nچون گردش اطلسی ابر\nقدم بردار\nاز هجوم پرنده ی بی پناهی\nچون به خانه بازآیم\nپیش از آنکه در بگشایم\nبر تخت گاه ایوان\nجلوه‌ای کن\nبا رخساری که باران و زمزمه است\nچنان کن که مجالی اندکک را در خور است\nکه تبردار واقعه را\nدیگر\nدست خسته\nبه فرمان نیست.\nکه گفته است\nمن آخرین بازمانده ی فرزانگان زمینم؟!\nمن آن غول زیبایم که در استوای شب ایستاده است\nغریق زلالی همه آب های جهان\nو چشم انداز شیطنت اش\nخاست گاه ستاره ایست.\nدر انتهای زمینم کومه ائی هست\nآن جا که\nپا در جائی خاک\nهم چون رقص سراب\nبر فریب عطش\nتکیه می کند\nدر مفصل انسان و خدا\nآری\nدر مفصل خاک و پوک ام کومه ای نااستوار هست\nو بادی که بر لجّه ی تاریک می گذرد\nبر ایوان بی رونق سردم\nجاروب می کشد\nبرده گان عالی جاه را دیده ام من\nدر کاخ های بلند\nکه قلّاده های زرّین به گردن داشته اند\nو آزاده مردم را\nدر جامه های مرقّع\nکه سرود گویان\nپیاده به مقتل می رفته اند.\nخانه ی من در انتهای جهان است\nدر مفصل خاک و پوک.\nبا ما گفته بودند:\n« آن کلام مقدّس را\nبا شما خواهیم آموخت\nلیکن به خاطر آن\nعقوبتی جانفرسای را\nتحمّل می بایدتان کرد.»\nعقوبت جان کاه را چندان تاب آوردیم\nآری\nکه کلام مقدّسمان\nباری\nاز خاطر\nگریخت!", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "روزی که تو بیایی", "link": "https://echolalia.ir/%d8%b1%d9%88%d8%b2%db%8c-%d9%83%d9%87-%d8%aa%d9%88-%d8%a8%db%8c%d8%a7%db%8c%db%8c/", "poem": "روزی ما دوباره کبوترهایمان را پیدا خواهیم کرد\nو مهربانی دست زیبایی را خواهد گرفت\nروزی که کمترین سرود\nبوسه است\nو هر انسان\nبرای هر انسان\nبرادری ست\nروزی که دیگر درهای خانه‌شان را نمی‌بندند\nقفل افسانه‌ایست\nو قلب\nبرای زندگی بس است\nروزی که معنای هر سخن دوست داشتن است\nتا تو به خاطر آخرین حرف دنبال سخن نگردی\nروزی که آهنگ هر حرف، زندگی‌ست\nتا من به خاطر آخرین شعر، رنج جستجوی قافیه نبرم\nروزی که هر حرف ترانه‌ایست\nتا کمترین سرود بوسه باشد\nروزی که تو بیایی، برای همیشه بیایی\nو مهربانی با زیبایی یکسان شود\nروزی که ما دوباره برای کبوترهایمان دانه بریزیم\nو من آنروز را انتظار می‌کشم\nحتی روزی\nکه دیگر\nنباشم", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "من درد در رگانم", "link": "https://echolalia.ir/%d9%85%d9%86-%d8%af%d8%b1%d8%af-%d8%af%d8%b1-%d8%b1%da%af%d8%a7%d9%86%d9%85/", "poem": "من درد در رگانم\nحسرت در استخوانم\nچیزی نظیر آتش در جانم پیچید\n سر تا سر وجود مرا گویی چیزی بهم فشرد\nتا قطره ای به تفتگی خورشید جوشید از دو چشمم\n از تلخی تمامی دریاها در اشک ناتوانی خود ساغری زدم\nآنان به آفتاب شیفته بودند زیرا که آفتاب تنهاترین حقیقتشان بود\nاحساس واقعیتشان بود\nبا نور و گرمیش مفهوم بی ریای رفاقت بود\nبا تابناکی اش مفهوم بی فریب صداقت بود\n ای کاش می توانستند از آفتاب یاد بگیرند\nکه بی دریغ باشند در دردها و شادیهاشان حتی با نان خشکشان\nو کاردهایشان را جز از برای قسمت کردن بیرون نیاورند\nافسوس آفتاب مفهوم بی دریغ عدالت بود آنان به ابر شیفته بودند\nو اکنون با آفتاب گونه ای آنان را اینگونه دل فریفته بودند\nای کاش می توانستم خون رگان خود را من قطره قطره قطره بگریم تا باورم کنند\nای کاش می توانستم یک لحظه می توانستم ای کاش\nبر شانه های خود بنشانم این خلق بی شمار را\nگرد حباب خاک بگردانم\n تا با دو چشم خویش ببینند که خورشیدشان کجاست و باورم کنند\nای کاش می توانستم", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "تو را صدا کردم", "link": "https://echolalia.ir/%d8%aa%d9%88-%d8%b1%d8%a7-%d8%b5%d8%af%d8%a7-%da%a9%d8%b1%d8%af%d9%85/", "poem": "در تاریکی چشمانت را جستم\nدر تاریکی چشم‌هایت را یافتم\nو شبم پُرستاره شد.\nتو را صدا کردم\nدر تاریک‌ترین شب‌ها دلم صدایت کرد\nو تو با طنین صدایم به سوی من آمدی.\nبا دست‌هایت برای دست‌هایم آواز خواندی\nبرای چشم‌هایم با چشم‌هایت\nبرای لب‌هایم با لب‌هایت\nبا تنت برای تنم آواز خواندی.\nمن با چشم‌ها و لب‌هایت\nانس گرفتم\nبا تنت انس گرفتم،\nچیزی در من فروکش کرد\nچیزی در من شکفت\nمن دوباره در گهواره‌ی کودکی خویش به خواب رفتم\nو لبخند آن زمانی‌ام را\nبازیافتم.\nدر من شک لانه کرده بود.\nدست‌های تو چون چشمه‌یی به سوی من جاری شد\nو من تازه شدم من یقین کردم\nیقین را چون عروسکی در آغوش گرفتم\nو در گهواره‌ی سال‌های نخستین به خواب رفتم؛\nدر دامانت که گهواره‌ی رؤیاهایم بود.\nو لبخند آن زمانی، به لب‌هایم برگشت.\nبا تنت برای تن‌ام لالا گفتی.\nچشم‌های تو با من بود\nو من چشم‌هایم را بستم\nچرا که دست‌های تو اطمینان‌بخش بود\nبدی، تاریکی‌ست\nشب‌ها جنایت‌کارند\nای دلاویز من ای یقین! من با بدی قهرم\nو تو را به‌ سان روزی بزرگ آواز می‌خوانم.\nصدایت می‌زنم گوش بده قلبم صدایت می‌زند.\nشب گردا گردم حصار کشیده است\nو من به تو نگاه می‌کنم،\nاز پنجره‌های دلم به ستاره‌هایت نگاه می‌کنم\nچرا که هر ستاره آفتابی‌ست\nمن آفتاب را باور دارم\nمن دریا را باور دارم\nو چشم‌های تو سرچشمه‌ی دریاهاست\nانسان سرچشمه‌ی دریاهاست\nعنوان شعر « سرچشمه »", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "زمین آبستن روزی دیگر است", "link": "https://echolalia.ir/%d8%b2%d9%85%db%8c%d9%86-%d8%a2%d8%a8%d8%b3%d8%aa%d9%86-%d8%b1%d9%88%d8%b2%db%8c-%d8%af%db%8c%da%af%d8%b1-%d8%a7%d8%b3%d8%aa/", "poem": "این است عطر خاکستری هوا که از نزدیکی صبح سخن می‌گوید.\nزمین آبستن روزی دیگر است.\nاین است زمزمه‌ی سپیده\nاین است آفتاب که بر می‌آید.\nتک‌تک، ستاره‌ها آب می‌شوند\nو شب\nبریده‌بریده\nبه سایه‌های خرد تجزیه می‌شود\nو در پس هر چیز\nپناهی می‌جوید.\nو نسیم خنک بامدادی\nچونان نوازشی‌ست.\nعشق ما دهکده‌یی‌ست که هرگز به خواب نمی‌رود\nنه به شبان و  نه به روز،\nو جنبش و شور حیات\nیک دم در آن فرو نمی‌نشیند.\nهنگام آن است که دندان‌های تو را\nدر بوسه‌یی طولانی\nچون شیری گرم\nبنوشم.\nتا دست تو را به دست آرم\nاز کدامین کوه می‌بایدم گذشت\nتا بگذرم\nاز کدامین صحرا\nاز کدامین دریا می‌بایدم گذشت\nتا بگذرم.\nروزی که این‌چنین به زیبایی آغاز می‌شود\n[به هنگامی که آخرین کلمات تاریک غمنامه‌ی گذشته را با شبی که در گذر است به فراموشی بادِ شبانه سپرده‌ام]،\nاز برای آن نیست که در حسرت تو بگذرد.\nتو باد و شکوفه و میوه‌یی،\nای همه‌ی فصول من!\nبر من چنان چون سالی بگذر\nتا جاودانگی را آغاز کنم.", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "رُکسانا", "link": "https://echolalia.ir/%d8%b1%da%a9%d8%b3%d8%a7%d9%86%d8%a7-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "بگذار پس از من هرگز کسی نداند از رُکسانا با من چه گذشت.\nبگذار کسی نداند که چگونه من از روزی که تخته‌های کفِ این کلبه‌ی چوبینِ ساحلی رفت و آمدِ کفش‌های سنگینم را بر خود احساس کرد و سایه‌ی دراز و سردم بر ماسه‌های مرطوبِ این ساحلِ متروک کشیده شد، تا روزی که دیگر آفتاب به چشم‌هایم نتابد، با شتابی امیدوار کفنِ خود را دوخته‌ام، گورِ خود را کنده‌ام…\nاگرچه نسیم‌وار از سرِ عمرِ خود گذشته‌ام و بر همه چیز ایستاده‌ام و در همه چیز تأمل کرده‌ام رسوخ کرده‌ام؛\nاگرچه همه چیز را به دنبالِ خود کشیده‌ام: همه‌یِ حوادث را، ماجراها را، عشق‌ها و رنج‌ها را به دنبالِ خود کشیده‌ام و زیرِ این پرده‌ی زیتونی رنگ که پیشانیِ آفتاب‌سوخته‌ی من است پنهان کرده‌ام، ــ\nاما من هیچ کدامِ این‌ها را نخواهم گفت\nلام‌تاکام حرفی نخواهم زد\nمی‌گذارم هنوز چو نسیمی سبک از سرِ بازمانده‌ی عمرم بگذرم و بر همه چیز بایستم و در همه چیز تأمل کنم، رسوخ کنم. همه چیز را دنبالِ خود بکشم و زیرِ پرده‌ی زیتونی رنگ پنهان کنم: همه‌ی حوادث و ماجراها را، عشق‌ها را و رنج‌ها را مثلِ رازی مثلِ سرّی پُشتِ این پرده‌ی ضخیم به چاهی بی‌انتها بریزم، نابودِشان کنم و از آن همه لام‌تاکام با کسی حرفی نزنم…\nبگذار کسی نداند که چگونه من به جایِ نوازش شدن، بوسیده شدن، گزیده شده‌ام!\nبگذار هیچ‌کس نداند، هیچ‌کس! و از میانِ همه‌ی خدایان، خدایی جز فراموشی بر این همه رنج آگاه نگردد.\nو به‌کلی مثلِ این که این‌ها همه نبوده است، اصلاً نبوده است و من همچون تمامِ آن کسان که دیگر نامی ندارند ــ نسیم‌وار از سرِ این‌ها همه نگذشته‌ام و بر این‌ها همه تأمل نکرده‌ام، این‌ها همه را ندیده‌ام…\nبگذار هیچ‌کس نداند، هیچ‌کس نداند تا روزی که سرانجام، آفتابی که باید به چمن‌ها و جنگل‌ها بتابد، آبِ این دریایِ مانع را بخشکاند و مرا چون قایقی فرسوده به شن بنشاند و بدین‌گونه، روحِ مرا به رُکسانا ــ روحِ دریا و عشق و زندگی ــ باز رساند.\nچرا که رُکسانایِ من مرا به هجرانی که اعصاب را می‌فرساید و دلهره می‌آورد محکوم کرده است. و محکومم کرده است که تا روزِ خشکیدنِ دریاها به انتظارِ رسیدنِ بدو ــ در اضطرابِ انتظاری سرگردان ــ محبوس بمانم…\nو این است ماجرایِ شبی که به دامنِ رُکسانا آویختم و از او خواستم که مرا با خود ببرد. چرا که رُکسانا ــ روحِ دریا و عشق و زندگی ــ در کلبه‌ی چوبینِ ساحلی نمی‌گنجید، و من بی‌وجودِ رُکسانا ــ بی‌تلاش و بی‌عشق و بی‌زندگی ــ در ناآسودگی و نومیدی زنده نمی‌توانستم بود…\nسرانجام، در عربده‌های دیوانه‌وارِ شبی تار و توفانی که دریا تلاشی زنده داشت و جرقه‌های رعد، زندگی را در جامه‌ی قارچ‌های وحشی به دامنِ کوهستان می‌ریخت؛ دیرگاه از کلبه‌ی چوبینِ ساحلی بیرون آمدم. و توفان با من درآویخت و شنلِ سُرخِ مرا تکان داد و من در زردتابیِ فانوس، مخملِ کبودِ آسترِ آن را دیدم. و سرمایِ پاییزی استخوان‌های مرا لرزاند.\nاما سایه‌ی درازِ پاهایم که به‌دقت از نورِ نیم‌رنگِ فانوس می‌گریخت و در پناهِ من به ظلمتِ خیس و غلیظِ شب می‌پیوست، به رفت‌وآمد تعجیل می‌کرد. و من شتابم را بر او تحمیل می‌کردم. و دلم در آتش بود. و موجِ دریا از سنگ‌چینِ ساحل لب‌پَر می‌زد. و شب سنگین و سرد و توفانی بود. زمین پُرآب و هوا پُرآتش بود. و من در شنلِ سُرخِ خویش، شیطان را می‌مانستم که به مجلسِ عشرت‌های شوق‌انگیز می‌رفت.\nاما دلم در آتش بود و سوزندگیِ این آتش را در گلوی خوداحساس می‌کردم. و باد، مرا از پیش‌رفتن مانع می‌شد…\nکنارِ ساحلِ آشوب، مرغی فریاد زد\nو صدایِ او در غرشِ روشنِ رعد خفه شد.\nو من فانوس را در قایق نهادم. و ریسمانِ قایق را از چوب‌پایه جدا کردم. و در واپس‌رفتِ نخستین موجی که به زیرِ قایق رسید، رو به دریای ظلمت‌آشوب پارو کشیدم. و در ولوله‌ی موج و باد ــ در آن شبِ نیمه‌خیسِ غلیظ ــ به دریای دیوانه درآمدم که کفِ جوشانِ غیظ بر لبانِ کبودش می‌دوید.\nموج از ساحل بالا می‌کشید\nو دریا گُرده تهی می‌کرد\nو من در شیبِ تهی‌گاهِ دریا چنان فرو می‌شدم که برخوردِ کفِ قایق را با ماسه‌هایی که دریایِ آبستن هرگز نخواهدِشان زاد، احساس می‌کردم.\nاما می‌دیدم که ناآسودگیِ روحِ من اندک‌اندک خود را به آشفته‌گیِ دنیایِ خیس و تلاش‌کارِ بیرون وامی‌گذارد.\nو آرام‌آرام، رسوبِ آسایش را در اندرونِ خود احساس می‌کردم.\nلیکن شب آشفته بود\nو دریا پرپر می‌زد\nو مستی دیرسیرابی در آشوبِ سردِ امواجِ دیوانه به جُستجویِ لذتی گریخته عربده می‌کشید…\nو من دیدم که آسایشی یافته‌ام\nو اکنون به حلزونی دربه‌در می‌مانم که در زیروزِبَررفتِ بی‌پایانِ شتابندگانِ دریا صدفی جُسته است.\nو می‌دیدم که اگر فانوس را به آب افکنم و سیاهیِ شب را به فروبستگیِ چشمانِ خود تعبیر کنم، به بودای بی‌دغدغه ماننده‌ام که درد را از آن روی که طلیعه‌تازِ نیروانا می‌داند به دلاسودگی برمی‌گزارد.\nاما من از مرگ به زندگی گریخته بودم.\nو بویِ لجنِ نمک‌سودِ شبِ خفتن‌جایِ ماهی‌خوارها که با انقلابِ امواجِ برآمده همراهِ وزشِ باد در نفسِ من چپیده بود، مرا به دامنِ دریا کشیده بود.\nو زیروفرارفتِ زنده‌وارِ دریا، مرا به‌سانِ قایقی که بادِ دریا ریسمانش را بگسلد از سکونِ مرده‌وارِ ساحل بر آب رانده بود،\nو در می‌یافتم از راهی که بودا گذشته است به زندگی بازمی‌گردم.\nو در این هنگام\nدر زردتابیِ نیم‌رنگِ فانوس، سرکشیِ کوهه‌های بی‌تاب را\nمی‌نگریستم.\nو آسایشِ تن و روحِ من در اندرونِ من به خواب می‌رفت.\nو شب آشفته بود\nو دریا چون مرغی سرکنده پرپر می‌زد و به‌سانِ مستی ناسیراب به جُستجویِ لذت عربده می‌کشید.\nدر یک آن، پنداشتم که من اکنون همه چیزِ زندگی را به‌دلخواهِ خود یافته‌ام.\nیک چند، سنگینیِ خُردکننده‌ی آرامشِ ساحل را در خفقانِ مرگی بی‌جوش، بر بی‌تابیِ روحِ آشفته‌یی که به دنبالِ آسایش می‌گشت تحمل کرده بودم: ــ آسایشی که از جوشش مایه می‌گیرد!\nو سرانجام در شبی چنان تیره، به‌سانِ قایقی که بادِ دریا ریسمانش را بگسلد، دل به دریای توفانی زده بودم.\nو دریا آشوب بود.\nو من در زیروفرارفتِ زنده‌وارِ آن‌که خواهشی پُرتپش در هر موجِ بی‌تابش گردن می‌کشید، مایه‌ی آسایش و زندگیِ خود را بازیافته بودم، همه چیزِ زندگی را به‌دلخواهِ خویش به‌دست آورده بودم.\nاما ناگهان در آشفتگیِ تیره و روشنِ بخار و مهِ بالایِ قایق ــ که شب گهواره جنبانش بود ــ و در انعکاسِ نورِ زردی که به مخملِ سُرخِ شنلِ من می‌تافت، چهره‌یی آشنا به چشمانم سایه زد.\nو خیزاب‌ها، کنارِ قایقِ بی‌قرارِ بی‌آرام در تبِ سردِ خود می‌سوختند.\nفریاد کشیدم: «رُکسانا!»\nاما او در آرامشِ خود آسایش نداشت\nو غریوِ من به مانندِ نفسی که در توده‌هایِ عظیم دود دَمَند، چهره‌ی او را برآشفت. و این غریو، رخساره‌ی رویاییِ او را به‌سانِ روحِ گنه‌کاری شبگرد که از آوازِ خروس نزدیکیِ سپیده‌دمان را احساس کند، شکنجه کرد.\nو من زیرِ پرده‌ی نازکِ مه و ابر، دیدمش که چشمانش را به خواب گرفت و دندان‌هایش را از فشارِ رنجی گنگ برهم فشرد.\nفریاد کشیدم: «رُکسانا!»\nاما او در آرامشِ خود آسوده نبود\nو به‌سانِ مهی از باد آشفته، با سکوتی که غریوِ مستانه‌ی توفانِ دیوانه را در زمینه‌ی خود پُررنگ‌تر می‌نمود و برجسته‌تر می‌ساخت و برهنه‌تر می‌کرد، گفت:\n«ــ من همین دریای بی‌پایانم!»\nو در دریا آشوب بود\nدر دریا توفان بود…\nفریاد کشیدم: «ــ رُکسانا!»\nاما رُکسانا در تبِ سردِ خود می‌سوخت\nو کفِ غیظ بر لبِ دریا می‌دوید\nو در دلِ من آتش بود\nو زنِ مه‌آلود که رخسارش از انعکاسِ نورِ زردِ فانوس بر مخملِ سُرخِ شنلِ من رنگ می‌گرفت و من سایه‌ی بزرگِ او را بر قایق و فانوس و روحِ خود احساس می‌کردم، با سکوتی که شُکوهش دلهره‌آور بود، گفت:\n«ــ من همین توفانم من همین غریوم من همین دریای آشوبم که آتشِ صدهزار خواهشِ زنده در هر موجِ بی‌تابش شعله می‌زند!»\n«رُکسانا!»\n«ــ اگر می‌توانستی بیایی، تو را با خود می‌بردم.\nتو نیز ابری می‌شدی و هنگامِ دیدارِ ما از قلبِ ما آتش می‌جَست و دریا و آسمان را روشن می‌کرد…\nدر فریادهای توفانیِ خود سرود می‌خواندیم در آشوبِ امواجِ کف کرده‌ی دورگریزِ خود آسایش می‌یافتیم و در لهیبِ آتشِ سردِ روحِ پُرخروشِ خود می‌زیستیم…\nاما تو نمی‌توانی بیایی، نمی‌توانی\nتو نمی‌توانی قدمی از جای خود فراتر بگذاری!»\n«ــ می‌توانم\nرُکسانا!\nمی‌توانم»…\n«ــ می‌توانستی، اما اکنون نمی‌توانی\nو میانِ من و تو به همان اندازه فاصله هست که میانِ ابرهایی که در آسمان و انسان‌هایی که بر زمین سرگردانند…»\n«ــ رُکسانا…»\nو دیگر در فریادِ من آتشِ امیدی جرقه نمی‌زد.\n«ــ شاید بتوانی تا روزی که هنوز آخرین نشانه‌های زندگی را از تو بازنستانده‌اند چونان قایقی که بادِ دریا ریسمانش را از چوب‌پایه‌ی ساحل بگسلد بر دریای دلِ من عشقِ من زندگیِ من بی‌وقفه‌گردی کنی… با آرامشِ من آرامش یابی در توفانِ من بغریوی و ابری که به دریا می‌گرید شورابِ اشک را از چهره‌ات بشوید.\nتا اگر روزی، آفتابی که باید بر چمن‌ها و جنگل‌ها بتابد آبِ این دریا را فرو خشکاند و مرا گودالی بی‌آب و بی‌ثمر کرد، تو نیز به‌سانِ قایقی برخاک‌افتاده بی‌ثمر گردی و بدین‌گونه، میانِ تو و من آشناییِ نزدیک‌تری پدید آید.\nاما اگر اندیشه کنی که هم‌اکنون می‌توانی به من که روحِ دریا روحِ عشق و روحِ زندگی هستم بازرسی، نمی‌توانی، نمی‌توانی!»\n«ــ رُک… سا… نا»\nو فریادِ من دیگر به پچپچه‌یی مأیوس و مضطرب مبدل گشته بود.\nو دریا آشوب بود.\nو خیالِ زندگی با درونِ شوریده‌اش عربده می‌زد.\nو رُکسانا بر قایق و من و بر همه‌ی دریا در پیکرِ ابری که از باد به هم برمی‌آمد در تبِ زنده‌ی خود غریو می‌کشید:\n«ــ شاید به هم بازرسیم: روزی که من به‌سانِ دریایی خشکیدم، و تو چون قایقی فرسوده بر خاک ماندی\nاما اکنون میانِ ما فاصله چندان است که میانِ ابرهایی که در آسمان و انسان‌هایی که بر زمین سرگردانند».\n«ــ می‌توانم\nرُکسانا!\nمی‌توانم…»\n«ــ نمی‌توانی!\nنمی‌توانی»\n«ــ رُکسانا…»\nخواهشِ متضرعی در صدایم می‌گریست\nو در دریا آشوب بود.\n«ــ اگر می‌توانستی تو را با خود می‌بردم\nتو هم بر این دریای پُرآشوب موجی تلاش‌کار می‌شدی و آنگاه در التهابِ شب‌هایِ سیاه و توفانی که خواهشی قالب‌شکاف در هر موجِ بی‌تابِ دریا گردن می‌کشد، در زیروفرارفتِ جاویدانِ کوهه‌های تلاش، زندگی می‌گرفتیم.»\nبی‌تاب در آخرین حمله‌ی یأس کوشیدم تا از جای برخیزم اما زنجیرِ لنگری به خروار بر پایم بود.\nو خیزاب‌ها کنارِ قایقِ بی‌قرارِ بی‌سکون در تبِ سردِ خود می‌سوختند.\nو روحِ تلاشنده‌ی من در زندانِ زمخت و سنگینِ تنم می‌افسرد\nو رُکسانا بر قایق و من و دریا در پیکرِ ابری که از باد به‌هم برآید، با سکوتی که غریوِ شتابندگانِ موج را بر زمینه‌ی خود برجسته‌تر می‌کرد فریاد می‌کشید:\n«ــ نمی‌توانی!\nو هرکس آن‌چه را که دوست می‌دارد در بند می‌گذارد.\nو هر زن مرواریدِ غلتانِ خود را به زندانِ صندوقش محبوس می‌دارد،\nو زنجیرهای گران را من بر پایت نهاده‌ام، ورنه پیش از آن‌که به من رسی طعمه‌ی دریای بی‌انتها شده بودی و چشمانت چون دو مرواریدِ جاندار که هرگز صیدِ غواصانِ دریا نگردد، بلعِ صدف‌ها شده بود…\nتو نمی‌توانی بیایی\nنمی‌توانی بیایی!\nتو می‌باید به کلبه‌ی چوبینِ ساحلی بازگردی و تا روزی که آفتاب مرا و تو را بی‌ثمر نکرده است، کنارِ دریا از عشقِ من، تنها از عشقِ من روزی بگیری…»\nمن در آخرین شعله‌ی زردتابِ فانوس، چکشِ باران را بر آب‌های کف کرده‌ی بی‌پایانِ دریا دیدم و سحرگاهان مردانِ ساحل، در قایقی که امواجِ سرگردان به خاک کشانده بود مدهوشم یافتند…\nبگذار کسی نداند که ماجرایِ من و رُکسانا چگونه بود!\nمن اکنون در کلبه‌یِ چوبینِ ساحلی که باد در سفالِ بامش عربده می‌کشد و باران از درزِ تخته‌های دیوارش به درون نشت می‌کند، از دریچه به دریای آشوب می‌نگرم و از پسِ دیوارِ چوبین، رفت‌وآمدِ آرام و متجسسانه‌ی مردمِ کنجکاوی را که به تماشای دیوانگان رغبتی دارند احساس می‌کنم. و می‌شنوم که زیرِ لب با یکدیگر می‌گویند:\n«ــ هان گوش کنید، دیوانه هم‌اکنون با خود سخن خواهد گفت».\nو من از غیظ لب به دندان می‌گزم و انتظارِ آن روزِ دیرآینده که آفتاب، آبِ دریاهای مانع را خشکانده باشد و مرا چون قایقی رسیده به ساحل به خاک نشانده باشد و روحِ مرا به رُکسانا ــ روحِ دریا و عشق و زندگی ــ باز رسانده باشد، به سانِ آتشِ سردِ امیدی در تَهِ چشمانم شعله می‌زند. و زیرِ لب با سکوتی مرگبار فریاد می‌زنم:\n«رُکسانا!»\nو غریوِ بی‌پایانِ رُکسانا را می‌شنوم که از دلِ دریا، با شتابِ بی‌وقفه‌ی خیزاب‌های دریا که هزاران خواهشِ زنده در هر موجِ بی‌تابش گردن می‌کشد، یکریز فریاد می‌زند:\n«ــ نمی‌توانی بیایی!\nنمی‌توانی بیایی!»…\nمشت بر دیوارِ چوبین می‌کوبم و به مردمِ کنجکاوی که از دیدارِ دیوانگان دلشاد می‌شوند و سایه‌شان که به درزِ تخته‌ها می‌افتد حدودِ هیکلِشان را مشخص می‌کند، نهیب می‌زنم:\n«ــ می‌شنوید؟\nبدبخت‌ها\nمی‌شنوید؟»\nو سایه‌ها از درزِ تخته‌های دیوار به زمین می‌افتند.\nو من، زیرِ ضربِ پاهای گریزآهنگ، فریادِ رُکسانا را می‌شنوم که از دلِ دریا، با شتابِ بی‌وقفه‌ی امواجِ خویش، همراهِ بادی که از فرازِ آب‌های دوردست می‌گذرد، یک‌ریز فریاد می‌کشد:\n«ــ نمی‌توانی بیایی!\nنمی‌توانی بیایی!».\nشاملو در مقدمه چاپ پنجم “هوای تازه” در سال ۱۳۵۵ نوشته، رکسانا یا روشنک نام دختر نجیب زاده‌ای سغدی است که اسکندر مقدونی او را به زنی خود در آورد. شاملو در سال ۱۳۲۹ شعر بلندی به همین نام سروده، خودش می گوید: “رکسانا، با مفهوم روشن و روشنایی که در پس آن نهان بود، نام زنی فرضی شد که عشقش نور و رهایی و امید است. زنی که می‌بایست دوازده سالی بگذرد تا در آن آیدا در آینه شکل بگیرد و واقعیت پیدا کند. چهره‌ای که در آن هنگام هدفی مه آلود است، گریزان و دیر به دست و یا یکسره سیمرغ و کیمیا. و همین تصور مایوس و سرخورده است که شعری به همین نام را می‌سازد، یاس از دست یافتن به این چنین هم نفس.", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "بودن", "link": "https://echolalia.ir/%d8%a8%d9%88%d8%af%d9%86-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "گر بدین سان زیست باید پست\nمن چه بی شرمم اگر فانوس عمرم را به رسوایی نیاویزم\nاز بلند کاج خشک کوچه ی بن بست\nگر بدین سان زیست باید پاک\nمن چه ناپاکم اگر ننشانم از ایمان خود، چون کوه\nیادگاری جاودانه برتراز بی بقای خاک", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "شبانه", "link": "https://echolalia.ir/%d8%b4%d8%a8%d8%a7%d9%86%d9%87-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "برای شنیدن نسخه صوتی فیلترشکن نیاز است\nمیان خورشیدهای همیشه \nزیبایی تو \nلنگری‌ست ــ \nخورشیدی که \nاز سپیده‌دم همه ستارگان \nبی‌نیازم می‌کند.\nنگاهت \nشکست ستمگری‌ست ــ \nنگاهی که عریانی روح مرا \nاز مهر \nجامه‌یی کرد \nبدانسان که کنونم \nشب بی‌روزن هرگز \nچنان نماید که کنایتی طنزآلود بوده است. \nو چشمانت با من گفتند\nکه فردا\nروز دیگری‌ست ــ\nآنک چشمانی که خمیرْمایه‌ی مِهر است!\nوینک مهر تو:\nنبردافزاری\nتا با تقدیر خویش پنجه در پنجه کنم.\nآفتاب را در فراسوهای افق پنداشته بودم.\nبه جز عزیمتِ نا به هنگامم گزیری نبود\nچنین انگاشته بودم.\nآیدا فسخ عزیمت جاودانه بود.\nمیان آفتاب‌های همیشه\nزیبایی تو\nلنگری‌ست ــ\nنگاهت\nشکست ستم‌گری‌ست ــ\nو چشمانت با من گفتند\nکه فردا\nروزِ دیگری‌ست.\nاز دفتر آیدا در آینه", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "به خاطر سنگ‌فرشی که مرا به تو می‌رساند", "link": "https://echolalia.ir/%d8%a8%d8%ae%d8%a7%d8%b7%d8%b1-%d8%b3%d9%86%da%af%d9%81%d8%b1%d8%b4%db%8c-%da%a9%d9%87-%d9%85%d8%b1%d8%a7-%d8%a8%d9%87-%d8%aa%d9%88-%d9%85%db%8c-%d8%b1%d8%b3%d8%a7%d9%86%d8%af/", "poem": "نه به خاطر آفتاب، نه به خاطر حماسه \nبه خاطر سایه‌ی بام کوچکش \nبه خاطر ترانه‌ای کوچک‌تر از دست‌های تو\nنه به خاطر جنگل‌ها، نه به خاطر دریا \nبه خاطر یک برگ \nبه خاطر یک قطره \nروشن‌تر از چشم‌های تو\nنه به خاطر دیوارها -به خاطر یک چَپَر \nنه بخاطر همه انسانها -به خاطر نوزادِ دشمنش شاید \nنه به خاطر دنیا -به خاطر خانه‌ی تو \nبه خاطر یقینِ کوچکت \nکه انسان دنیایی است \nبه خاطر آرزوی یک لحظه‌ی من که پیشِ تو باشم \nبه خاطر دست های کوچکت در دست های بزرگِ من \nو لب های بزرگ من بر گونه‌های بی‌گناه تو\nبه خاطر پرستوئی در باد، هنگامی که تو هلهله می‌کنی \nبه خاطر شبنمی بر برگ، هنگامی که تو خفته‌ای \nبه خاطر یک لبخند، هنگامی که مرا در کنار ِ خود ببینی\nبه خاطر یک سرود \nبخاطر یک قصه در سردترینِ شب ها، تاریکترینِ شب‌ها . \nبه خاطر عروسک های تو، نه به خاطر انسان های بزرگ . \nبه خاطر سنگفرشی که مرا به تو می‌رساند \nنه به خاطر شاهراه‌های دوردست\nبه خاطر ناودان، هنگامی که می‌بارد \nبه خاطر کندوها و زنبورهای کوچک \nبه خاطر جار بلند ابر در آسمانِ بزرگ آرام \nبه خاطر تو \nبه خاطر هر چیز کوچک هر چیز پاک بر خاک افتادند \nبه یاد آر\nعموهایت را می‌گویم\nاز مرتضا سخن می‌گویم.", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "آخر بازی", "link": "https://echolalia.ir/%d8%a2%d8%ae%d8%b1-%d8%a8%d8%a7%d8%b2%db%8c/", "poem": "عاشقان\nسرشکسته گذشتند،\nشرمسارِ ترانه‌های بی‌هنگامِ خویش.\nو کوچه‌ها\nبی‌زمزمه ماند و صدای پا.\nسربازان\nشکسته گذشتند،\nخسته\nبر اسبانِ تشریح،\nو لَتّه‌های بی‌رنگِ غروری\nنگونسار\nبر نیزه‌هایشان.\nتو را چه سود\nفخر به فلک بر\nفروختن\nهنگامی که\nهر غبار راه لعنت‌شده نفرینت می‌کند.\nتو را چه سود از باغ و درخت\nکه با یاس‌ها\nبه داس سخن گفته‌ای.\nآنجا که قدم برنهاده باشی\nگیاه\nاز رُستن تن می‌زند\nچرا که تو\nتقوای خاک و آب را\nهرگز\nباور نداشتی.\nفغان! که سرگذشتِ ما\nسرودِ بی‌اعتقادِ سربازانِ تو بود\nکه از فتحِ قلعه‌ی روسبیان\nبازمی‌آمدند.\nباش تا نفرینِ دوزخ از تو چه سازد،\nکه مادرانِ سیاه‌پوش\nــ داغدارانِ زیباترین فرزندانِ آفتاب و باد ــ\nهنوز از سجاده‌ها\nسر برنگرفته‌اند!\nاز مجموعه ترانه های کوچک غربت", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "خوابید آفتاب و جهان خوابید", "link": "https://echolalia.ir/%d8%ae%d9%88%d8%a7%d8%a8%d9%8a%d8%af-%d8%a2%d9%81%d8%aa%d8%a7%d8%a8-%d9%88-%d8%ac%d9%87%d8%a7%d9%86-%d8%ae%d9%88%d8%a7%d8%a8%d9%8a%d8%af/", "poem": "خوابید آفتاب و جهان خوابید\nاز برج فار، مرغک دریا، باز\nچون مادری به مرگ پسر، نالید\nگرید به زیر چادر شب، خسته\nدریا به مرگ بخت من، آهسته.\nسر کرده باد سرد، شب آرام است.\nاز تیره آب ـ در افق تاریک ـ\nبا قارقار وحشی اردک‌ها\nآهنگ شب به گوش من آید؛ لیک\nدر ظلمت عبوس لطیف شب\nمن در پی نوای گمی هستم.\nزین‌رو، به ساحلی که غم‌افزای است\nاز نغمه‌های دیگر سرمستم\nمی‌گیردم ز زمزمه‌ی تو، دل.\nدریا! خموش باش دگر!\nدریا،\nبا نوحه‌های زیر لبی، امشب\nخون می‌کنی مرا به جگر…\nدریا!\nخاموش باش! من ز تو بیزارم\nوز آه‌های سرد شبانگاهت\nوز حمله‌های موج کف‌آلودت\nوز موج‌های تیره‌ی جانکاهت…\nای دیده‌ی دریده‌ی سبز سرد!\nشب‌های مه‌گرفته‌ی دم‌کرده،\nارواح دورمانده‌ی مغروقین\nبا جثه‌ی کبود ورم‌ کرده\nبر سطح موج‌دار تو می‌رقصند…\nبا ناله‌های مرغ حزین شب\nاین رقص مرگ، وحشی و جان‌فرساست\nاز لرزه‌های خسته‌ی این ارواح\nعصیان و سرکشی و غضب پیداست.\nناشادمان به‌ شادی محکومند.\nبیزار و بی‌اراده و رخ ‌درهم\nیکریز می‌کشند ز دل فریاد\nیکریز می‌زنند دو کف بر هم:\nلیکن ز چشم، نفرتشان پیداست\nاز نغمه‌هایشان غم و کین ریزد\nرقص و نشاطشان همه در خاطر\nجای طرب عذاب برانگیزد.\nبا چهره‌های گریان می‌خندند،\nوین خنده‌های شکلک نابینا\nبر چهره‌های ماتم‌شان نقش است\nچون چهره‌ی جذامی، وحشت‌زا.\nخندند مسخ‌گشته و گیج و منگ،\nمانند مادری که به امر خان\nبر نعش چاک‌چاک پسر خندد\nساید ولی به دندان‌ها، دندان!\nخاموش باش، مرغک دریایی!\nبگذار در سکوت بماند شب\nبگذار در سکوت بمیرد شب\nبگذار در سکوت سرآید شب.\nبگذار در سکوت به گوش آید\nدر نور رنگ‌رفته و سرد ماه\nفریادهای ذلّه‌ی محبوسان\nاز محبس سیاه…\nخاموش باش، مرغ! دمی بگذار\nامواج سرگران ‌شده بر آب،\nکاین خفتگان مرده، مگر روزی\nفریادشان برآورد از خواب.\nخاموش باش، مرغک دریایی!\nبگذار در سکوت بماند شب\nبگذار در سکوت بجنبد موج\nشاید که در سکوت سرآید تب!\nخاموش شو، خموش! که در ظلمت\nاجساد رفته‌رفته به جان آیند\nوندر سکوت مدهش زشت شوم\nکم‌کم ز رنج‌ها به زبان آیند.\nبگذار تا ز نور سیاه شب\nشمشیرهای آخته ندرخشد.\nخاموش شو! که در دل خاموشی\nآوازشان سرور به دل بخشد.\nخاموش باش، مرغک دریایی!\nبگذار در سکوت بجنبد مرگ\nمجموعه‌ی آهن و احساس / ۲۱ شهریور ۱۳۲۷", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "این فصل دیگری‌ست", "link": "https://echolalia.ir/%d8%a7%db%8c%d9%86-%d9%81%d8%b5%d9%84-%d8%af%db%8c%da%af%d8%b1%db%8c%e2%80%8c%d8%b3%d8%aa/", "poem": "این\nفصلِ دیگری‌ست\nکه سرمایش\n از درون\nدرکِ صریحِ زیبایی را\nپیچیده می‌کند.\nیادش به خیر پاییز\nبا آن\nتوفانِ رنگ و رنگ\n که برپا\nدر دیده می‌کند!\nهم برقرارِ منقلِ اَرزیزِ آفتاب،\nخاموش نیست کوره\nچو دی‌سال:\nخاموش\nخود\nمنم!\nمطلب از این قرار است:\nچیزی فسرده است و نمی‌سوزد\n امسال\nدر سینه\nدر تنم!", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "رنج", "link": "https://echolalia.ir/suffering/", "poem": "یاران من بیایید\nبا دردهایتان\nو بار دردتان را\nدر زخمِ قلب من بتکانید\nمن زنده‌ام به رنج\nمی‌سوزدم چراغ تن از درد\nیاران من بیایید\nبا دردهایتان\nو زهر دردتان را\n در زخم قلب من بچکانید", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "خطابه ی تدفین", "link": "https://echolalia.ir/funeral-remorse/", "poem": "غافلان\nهم‌سازند\nتنها توفان\nکودکان ناهمگون می‌زاید\n هم‌ساز\nسایه‌سانانند،\nمحتاط\nدر مرزهای آفتاب\nدر هیأت زندگان\nمردگانند\nوینان\nدل به دریا افگنانند،\nبه‌پای دارنده‌ی آتش‌ها\nزندگانی\nدوشادوش مرگ\nپیشاپیش مرگ\nهماره زنده از آن سپس که با مرگ\nو همواره بدان نام\nکه زیسته بودند،\nکه تباهی\nاز درگاه بلند خاطره‌شان\nشرمسار و سرافکنده می‌گذرد\nکاشفان چشمه\nکاشفان فروتن شوکران\nجویندگان شادی\nدر مجْری‌ آتشفشان‌ها\nشعبده‌بازان لبخند\n در شبکلاه درد\nبا جاپایی ژرف‌تر از شادی\nدر گذرگاه پرندگان\nدر برابر تندر می‌ایستند\nخانه را روشن می‌کنند\nو می‌میرند", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "من آن مفهوم مجرد را جسته ام", "link": "https://echolalia.ir/i-call-that-single-concept/", "poem": "من آن مفهوم مجرد را جسته ام\n پای در پای آفتابی بی مصرف\nکه پیمانه می کنم\nبا پیمانه ی روزهای خویش که به چوبین کاسه ی جذامیان ماننده است\nمن آن مفهوم مجرد را جسته ام\nمن آن مفهوم مجرد را می جویم\nپیمانه ها، به چهل رسید و از آن برگذشت\nافسانه های سرگردانی ات\nای قلب در به در\nبه پایان خویش نزدیک می شود\nبی هوده مرگ\nبه تهدید\nچشم می دراند :\nما به حقیقت ساعت ها\nشهادت نداده ایم\nجز به گونه ی این رنج ها\nکه از عشق های رنگین آدمیان\nبه نصیب برده ایم\nچونان خاطره ئی هر یک\nدر میان نهاده\nاز نیش خنجری\nبا درختی\nبا این همه از یاد مبر\nکه ما\n– من و تو –\nانسان را\nرعایت کرده ایم\nخود اگر\nشاه کار خدا بود\nیا نبود\nو عشق را\nرعایت کرده ایم\nدر باران و به شب\nبه زیر دو گوش ما\nدر فاصله ئی کوتاه از بسترهای عفاف ما\nروسبیان\nبه اعلام حضور خویش\nآهنگ های قدیمی را\nبا سوت\nمی زنند.\nدر برابر کدامین حادثه\nآیا\nانسان را\nدیده ای\nبا عرق شرم\nبر جبین اش ؟\nآن گاه که خوش تراش ترین تن ها را به سکه ی سیمی توان خرید\nمرا\nدریغا دریغ\nهنگامی که به کیمیای عشق\nاحساس نیاز\nمی افتد\nهمه آن دم است\nهمه آن دم است\nقلب ام را در مجری‌ی کهنه ئی\nپنهان می کنم\nدر اتاقی که دریچه ئی ش\nنیست\nاز مهتابی\nبه کوچه ی تاریک\nخم می شوم\nو به جای همه نومیدان\nمی گریم\nآه\nمن\nحرام شده ام!\nبا این همه، ای قلب در به در\nاز یاد مبر\nکه ما\nمن و تو\nعشق را رعایت کرده ایم،\nاز یاد مبر\nکه ما\nمن و تو\nانسان را\nرعایت کرده ایم،\nخود اگر شاه کار خدا بود\nیا نبود", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "دوستش می‌دارم چرا که می‌شناسمش", "link": "https://echolalia.ir/%d8%af%d9%88%d8%b3%d8%aa%d8%b4-%d9%85%db%8c%e2%80%8c%d8%af%d8%a7%d8%b1%d9%85-%da%86%d8%b1%d8%a7-%da%a9%d9%87-%d9%85%db%8c%e2%80%8c%d8%b4%d9%86%d8%a7%d8%b3%d9%85%d8%b4/", "poem": "دوستش می‌دارم\nچرا که می‌شناسمش\nبه دوستی و یگانگی\nشهر\nهمه بیگانگی و عداوت است\n هنگامی که دستان مهربانش را به دست می‌گیرم\nتنهایی غم‌انگیزش را درمی‌یابم\n اندوهش\nغروبی دلگیر است\nدر غربت و تنهایی\nهمچنان که شادی‌اش\nطلوع همه آفتاب‌هاست\nو صبحانه\nو نان گرم\nو پنجره‌ای\nکه صبحگاهان\nبه هوای پاک\nگشوده می‌شود\nو طراوت شمعدانی‌ها\nدر پاشویه‌ی حوض\nچشمه‌ای\nپروانه‌ای و گلی کوچک\nاز شادی\nسرشارش می‌کند\nو یأسی معصومانه\nاز اندوهی\nگرانبارش:\nاینکه بامداد او دیری‌ست\nتا شعری نسروده است\nچندان که بگویم\nامشب شعری خواهم نوشت\nبا لبانی متبسم به خوابی آرام فرو می‌رود\nچنان چون سنگی\nکه به دریاچه‌ای\nو بودا\nکه به نیروانا\nو در این هنگام\nدخترکی خردسال را ماند\nکه عروسک محبوبش را\nتنگ در آغوش گرفته باشد\nاگر بگویم که سعادت\nحادثه‌ای‌ست\nبر اساس اشتباهی\nاندوه\nسراپایش را در بر می‌گیرد\nچنان چون دریاچه‌ای\nکه سنگی را\nو نیروانا\nکه بودا را\nچرا که سعادت را\nجز در قلمروِ عشق بازنشناخته است\nعشقی که\nبجز تفاهمی آشکار\nنیست.\nبر چهره‌ی زندگانی من\nکه بر آن\nهر شیار\nاز اندوهی جانکاه حکایتی می‌کند\nآیدا\nلبخند آمرزشی‌ست\nنخست\nدیرزمانی در او نگریستم\nچندان که چون نظر از وی بازگرفتم\nدر پیرامون من\nهمه چیزی\nبه هیأت او درآمده بود\nآنگاه دانستم که مرا دیگر\nاز او\nگریز نیست", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "همه حرفهایم شعر شد", "link": "https://echolalia.ir/%d9%87%d9%85%d9%87-%d8%ad%d8%b1%d9%81%d9%87%d8%a7%db%8c%d9%85-%d8%b4%d8%b9%d8%b1-%d8%b4%d8%af/", "poem": "تو خوبی\nو من بدی نبودم\nتو را شناختم تو را یافتم و تو را دریافتم و همه حرفهایم\nشعر شد سبک شد\nعقده هایم شعر شد همه سنگینی ها شعر شد\nبدی شعر شد سنگ شعر شد علف شعر شد دشمنی شعر شد\nهمه شعر ها خوبی شد\nآسمان نغمه اش را خواند مرغ نغمه اش را خواند\nآب نغمه اش را خواند\nبه تو گفتم : گنجشک کوچک من باش\nتا در بهار تو من درختی پر شکوفه شوم\nو برف آب شد شکوفه رقصید آفتاب درآمد\nمن به خوبی ها نگاه کردم و عوض شدم\nمن به خوبی ها نگاه کردم\nچرا که تو خوبی و این همه اقرار هاست\nبزرگترین اقرارهاست\nمن به اقرارهایم نگاه کردم\nسال بد رفت و من زنده شدم\nتو لبخند زدی و من برخاستم", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "عدوی تو نیستم من انکارِ توام", "link": "https://echolalia.ir/%d8%b9%d8%af%d9%88%db%8c-%d8%aa%d9%88-%d9%86%db%8c%d8%b3%d8%aa%d9%85-%d9%85%d9%86-%d8%a7%d9%86%da%a9%d8%a7%d8%b1%d9%90-%d8%aa%d9%88%d8%a7%d9%85/", "poem": "نمی‌توانم زیبا نباشم\nعشوه‌یی نباشم در تجلی جاودانه\n چنان زیبایم من\nکه گذرگاهم را بهاری نابه‌خویش آذین می‌کند\nدر جهان پیرامنم\nهرگز\nخون\nعریانی‌ جان نیست\nو کبک را\nهراسناکی سرب\nاز خرام\nباز\nنمی‌دارد\nچنان زیبایم من\nکه الله‌اکبر\nوصفی‌ست ناگزیر\nکه از من می‌کنی\nزهری بی‌پادزهرم در معرض تو\nجهان اگر زیباست\nمجیز حضور مرا می‌گوید\nابلهامردا\nعدوی تو نیستم من\nانکار توام", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "از شرم ناتوانی در اشک پنهان می‌شد", "link": "https://echolalia.ir/%d8%a7%d8%b2-%d8%b4%d8%b1%d9%85-%d9%86%d8%a7%d8%aa%d9%88%d8%a7%d9%86%db%8c-%d8%af%d8%b1-%d8%a7%d8%b4%d9%83-%d9%be%d9%86%d9%87%d8%a7%d9%86-%d9%85%db%8c%e2%80%8c%d8%b4%d8%af/", "poem": "بی گاهان\nبه غربت\nبه زمانی که خود در نرسیده بود\n چنین زاده شدم در بیشه جانوران و سنگ\nو قلبم\nدر خلاء\nتپیدن آغاز کرد.\nگهواره تکرار را ترک گفتم\nدر سرزمینی بی‌پرنده و بی‌بهار.\nنخستین سفرم\nبازآمدن بود\nاز چشم اندازهای امیدفرسای ماسه و خار،\nبی آن که با نخستین قدم‌های ناآزموده نوپایی خویش\nبه راهی دور رفته باشم\nنخستین سفرم\nبازآمدن بود\nدور دست\nامیدی نمی‌آموخت\nلرزان\nبر پاهای نو راه\nرو در افقِ سوزان ایستادم\nدریافتم که بشارتی نیست\nچرا که سرابی درمیانه بود\nدوردست امیدی نمی‌آموخت\nدانستم که بشارتی نیست\nاین بی کرانه\nزندانی چندان عظیم بود\nکه روح\nاز شرم ناتوانی\nدر اشک\nپنهان می‌شد", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "غم نان اگر بگذارد", "link": "https://echolalia.ir/%d8%ba%d9%85-%d9%86%d8%a7%d9%86-%d8%a7%da%af%d8%b1-%d8%a8%da%af%d8%b0%d8%a7%d8%b1%d8%af/", "poem": "از دست‌های گرم تو\nکودکان توأمان آغوش خویش\nسخن‌ها می‌توانم گفت\nغم نان اگر بگذارد\nنغمه در نغمه درافکنده\nای مسیح مادر، ای خورشید\nاز مهربانی بی‌دریغ جان‌ات\nبا چنگ تمامی‌ناپذیر تو سرودها می‌توانم کرد\nغم نان اگر بگذارد\nرنگ‌ها در رنگ‌ها دویده\nاز رنگین‌کمان بهاری تو\nکه سراپرده در این باغ خزان رسیده برافراشته است\nنقش‌ها می‌توانم زد\nغم نان اگر بگذارد.\nچشمه‌ساری در دل و\nآبشاری در کف\nآفتابی در نگاه و\nفرشته‌یی در پیراهن\nاز انسانی که تویی\nقصه‌ها می‌توانم کرد\nغم نان اگر بگذارد", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "در دفاع از لبخند تو", "link": "https://echolalia.ir/%d8%af%d8%b1-%d8%af%d9%81%d8%a7%d8%b9-%d8%a7%d8%b2-%d9%84%d8%a8%d8%ae%d9%86%d8%af-%d8%aa%d9%88/", "poem": "قناعت‌وار\nتکیده بود\nباریک وبلند\nچون پیامی دشوار\nدر لغتی\nبا چشمانی\nاز سؤال و\nعسل\nو رخساری برتافته\nاز حقیقت و\nباد.\nمردی با گردش آب\nمردی مختصر\nکه خلاصه خود بود\nخرخاکی‌ها در جنازه‌ات به سوءظن می‌نگرند\nپیش از آن که خشم صاعقه خاکسترش کند\nتسمه از گرده گاو توفان کشیده بود.\nآزمون ایمان‌های کهن را\nبر قفل معجرهای عتیق\nدندان فرسوده بود.\nبر پرت افتاده‌ترین راه‌ها\nپوزار کشیده بود\nرهگذری نامنتظر\nکه هر بیشه و هر پل آوازش را می‌شناخت.\nجاده‌ها با خاطره قدم‌های تو بیدار می‌مانند\nکه روز را پیشباز می‌رفتی،\nهر چند\nسپیده\nتو را\nاز آن پیشتر دمید\nکه خروسان\nبانگ سحر کنند.\nمرغی در بال‌هایش شکفت\nزنی در پستان هایش\nباغی در درختش.\nما در عتاب تو می‌شکوفیم\nدر شتاب\nما در کتاب تو می‌شکوفیم\nدر دفاع از لبخند تو\nکه یقین است و باور است.\nدریا به جرعه‌یی که تو از چاه خورده‌أی حسادت می‌کند…", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "در دل مه", "link": "https://echolalia.ir/%d8%af%d8%b1-%d8%af%d9%84-%d9%85%d9%87/", "poem": "در دل مه\nلنگان\nزارعی شکسته می گذرد\nپا در پای سگی\nگامی گاه در پس او\nگاه گامی در پیش.\nوضوح و مه\nدر مرز ویرانی\nدر جدالند،\nبا تو در این لکه قانع آفتاب اما\nمرا\nپروای زمان نیست.\nخسته\nبا کوله باری از یاد اما،\nبی گوشه بامی بر سر\nدیگر بار\nاما اکنون بر چار راه زمان ایستاده ایم\nو آنجا که بادها را اندیشه فریبی در سر نیست\nبه راهی که هر خروس باد نمات اشارت می دهد\nباور کن!\nکوچه ما تنگ نیست\nشادمانه باش!\nو شاهراه ما\nاز منظر تمامی  آزادیها می گذرد!", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "انسان که با درد قرونش خو کرده بود", "link": "https://echolalia.ir/%d8%a7%d9%86%d8%b3%d8%a7%d9%86-%da%a9%d9%87-%d8%a8%d8%a7-%d8%af%d8%b1%d8%af-%d9%82%d8%b1%d9%88%d9%86%d8%b4-%d8%ae%d9%88-%da%a9%d8%b1%d8%af%d9%87-%d8%a8%d9%88%d8%af/", "poem": "دریغا انسان\nکه با درد قرونش خو کرده بود؛\nدریغا!\nاین نمی‌دانستیم و\nدوشادوش\nدر کوچه‌های پر نفس رزم\nفریاد می‌زدیم\nخدایان از میانه برخاسته بودند و، دیگر\nنامِ انسان بود\nدستمایه‌ی افسونی که زیباترین پهلوانان را\nبه عریان کردن خون خویش\nانگیزه بود.\nدریغا انسان که با درد قرونش خو کرده بود!\nبا لرزشی هیجانی\nچونان کبوتری که جفتش را آواز می‌دهد\nنامِ انسان را فریاد می‌کردیم\nو شکفته می‌شدیم\nچنان چون آفتابگردانی\nکه آفتاب را\nبا دهان شکفتن\nفریاد می‌کند.\nاما انسان، ای دریغ\nکه با درد قرونش\nخو کرده بود.\nپا در زنجیر و برهنه تن\nتلاشِ ما را به گونه‌یی می‌نگریست\nکه عاقلی\nبه گروهی مجانین\nکه در برهنه شادمانی خویش\nبی‌خبرانه های‌وهویی می‌کنند.\nدر نبردی که انجام محتومش را آغازی آنچنان مشکوک می‌بایست بود،\nما را که بجز عریانی روح خویش سپری نمی‌داشتیم\nبه سرانگشت با دشمن می‌نمود\nتا پیکان‌های خشمش\nفریاد درد ما را\nچونان دملی چرکین بشکافد.\nوه که جهنم نیز\nچندان که پای فریب در میانه باشد\nزمزمه‌اش\nناخوشایندتر از زمزمه‌ی بهشت\nنیست.\nمی‌پنداشتیم که سپیده‌دمی رنگین\nچنان که به سنگفرش شب از پای درآییم\nبا بوسه‌یی\nبر خون امیدوار ما بخواهد شکفت\nو یاران، یکایک از پا درآمدند\nچرا که انسان\nای دریغ، که به درد قرونش خو کرده بود\nو نام ایشان از خاطره‌ها برفت\nشاید مگر به گوشه‌ی دفتری\nچرا که انسان، ای دریغ\nبه درد قرونش خو کرده بود.\nدر ظلماتی که شیطان و خدا جلوه‌ی یکسان دارند\nدیگر آن فریاد عبث را مکرر نمی‌کنم.\nمسلک‌ها به جز بهانه‌ی دعوایی نیست\nبر سر کرسی اقتداری،\nو انسان\nدریغا که به درد قرونش خو کرده است.\nای یار، نگاه تو سپیده‌دمی دیگر است\nتابان‌تر از سپیده‌دمی که در رؤیای من بود\nسپیده‌دمی که با مرثیه‌ی یاران من\nدر خون من بخشکید\nو در ظلمات حقیقت فرو شد.\nزمین خدا هموار است و\nعشق\nبی‌فراز و نشیب،\nچرا که جهنم موعود\nآغاز گشته است.\nنخستین بوسه‌های ما، بگذار\nیادبود آن بوسه‌ها باد\nکه یاران\nبا دهان سرخ زخم‌های خویش\nبر زمین ناسپاس نهادند.\nعشق تو مرا تسلا می‌دهد.\nنیز وحشتی\nاز آنکه این رمه آن ارج نمی‌داشت که من\nتو را نشناخته بمیرم\nشاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "دریغا", "link": "https://echolalia.ir/%d8%af%d8%b1%db%8c%d8%ba%d8%a7/", "poem": "دریغا دره‌ی سرسبز و گردوی پیر،\nو سرودِ سرخوشِ رود\nبه هنگامی که ده\nدر دو جانب آب خنیاگر\nبه خواب شبانه فرو می‌شد\nو خواهش گرم تن‌ها\nگوش‌ها را به صداهای درون هر کلبه\nنامحرم می‌کرد\nو غیرت مردی و شرم زنانه\nگفتگوهای شبانه را\nبه نجواهای آرام\nبدل می‌کرد\nو پرندگان شب\nبه انعکاسِ چهچهه‌ی خویش\nجواب\nمی‌گفتند.\nدریغا مهتاب و\nدریغا مه\nکه در چشم‌انداز ما\nکوهسار جنگل‌پوش سربلند را\nدر پرده‌ی شکی\nمیان بود و نبود\nنهان می‌کرد.\nدریغا باران\nکه به شیطنت گویی\nدره را\nریز و تند\nدر نظرگاه ما\nهاشور می‌زد.\nدریغا خلوت شب‌های به بیداری گذشته،\nتا نزول سپیده‌دمان را\nبر بستر دره به تماشا بنشینیم\nو مخمل شالیزار\nچون خاطره‌یی فراموش\nکه اندک‌اندک فرا یاد آید\nرنگ‌هایش را به قهر و به آشتی\nاز شب بی‌حوصله\nبازستاند.\nو دریغا بامداد\nکه چنین به حسرت\nدره‌ی سبز را وانهاد و\nبه شهر بازآمد،\nچرا که به عصری چنین بزرگ\nسفر را\nدر سفره‌ی نان نیز، هم بدان دشواری به پیش می‌باید برد\nکه در قلمرو نام", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "چه بی‌تابانه می‌خواهمت", "link": "https://echolalia.ir/%da%86%d9%87-%d8%a8%db%8c%e2%80%8c%d8%aa%d8%a7%d8%a8%d8%a7%d9%86%d9%87-%d8%aa%d9%88-%d8%b1%d8%a7-%d8%b7%d9%84%d8%a8-%d9%85%db%8c%e2%80%8c%da%a9%d9%86%d9%85/", "poem": "برای شنیدن نسخه صوتی فیلترشکن نیاز است\nچه بی‌تابانه می‌خواهمت\nای دوری‌ات آزمون تلخ زنده‌ به‌ گوری!\nچه بی‌تابانه تو را طلب می‌کنم!\nبر پشت سمندی\nگویی\nنوزین\nکه قرارش نیست\nو فاصله\nتجربه‌یی بیهوده است\nبوی پیرهنت،\nاین‌جا\nو اکنون\nکوه‌ها در فاصله\nسردند\nدست\nدر کوچه و بستر\nحضورِ مأنوسِ دستِ تو را می‌جوید،\nو به راه اندیشیدن\nیأس را\nرج می‌زند\nبی‌نجوای انگشتانت\nفقط\nو جهان از هر سلامی خالی‌ست", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "اکنون که زیر ستاره‌ی دور", "link": "https://echolalia.ir/%d8%a7%da%a9%d9%86%d9%88%d9%86-%da%a9%d9%87-%d8%b2%db%8c%d8%b1-%d8%b3%d8%aa%d8%a7%d8%b1%d9%87%e2%80%8c%db%8c-%d8%af%d9%88%d8%b1/", "poem": "قصدم آزار شماست\nاگر اینگونه به رندی\nبا شما\nسخن از کامیاری خویش در میان می‌گذارم،\nمستی و راستی\nبجز آزار شما\nهوایی\nدر سر\nندارم!\nاکنون که زیر ستاره‌ی دور\nبر بامِ بلند\nمرغِ تاریک است\nکه می‌خواند،\nاکنون که جدایی گرفته سیم از سنگ و حقیقت از رؤیا،\nو پناه از توفان را\nبردگان فراری\nحلقه بر دروازه‌ی سنگین زندان اربابان خویش\nبازکوفته‌اند،\nو آفتابگردان‌های دو رنگ\nظلمت‌گردان شب شده‌اند،\nو مردی و مردمی را\nهمچون خرما و عدس به ترازو می‌سنجند\nبا وزنه‌های زر،\nو هر رفعت را\nدستمایه\nزوالی‌ست،\nو شجاعت را قیاس از سیم و زری می‌گیرند\nکه به انبان کرده باشی\nاکنون که مسلک\nخاطره‌یی بیش نیست\nیا کتابی در کتابدان\nو دوست\nنردبانی‌ست\nکه نجات از گودال را\nپا بر گرده‌ی او می‌توان نهاد\nو کلمه‌ی انسان\nطلسم احضار وحشت است و\nاندیشه‌ی آن\nکابوسی که به رؤیای مجانین می‌گذرد\nای شمایان\nحکایت شادکامی خود را\nمن\nرنج‌مایه‌ی جان ناباورتان می‌خواهم", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "دیری با من سخن به درشتی گفته‌اید", "link": "https://echolalia.ir/%d8%af%db%8c%d8%b1%db%8c-%d8%a8%d8%a7-%d9%85%d9%86-%d8%b3%d8%ae%d9%86-%d8%a8%d9%87-%d8%af%d8%b1%d8%b4%d8%aa%db%8c-%da%af%d9%81%d8%aa%d9%87%e2%80%8c%d8%a7%db%8c%d8%af/", "poem": "دیری با من سخن به درشتی گفته‌اید\nخود آیا تابِ‌تان هست که پاسخی در خور بشنوید؟\nرنج از پیچیدگی می‌برید؛\nاز ابهام و\nهر آنچه شعر را\nدر نظرگاه شما\nبه زعم شما\nبه معمایی مبدل می‌کند.\nاما راستی را\nاز آن پیش‌تر\nرنجِ شما از ناتوانی خویش است\nدر قلمرو دریافتن؛\nکه این‌جای اگر از عشق سخنی می‌رود\nعشقی نه از آنگونه است\nکهِ‌تان به کار آید\nو گر فریاد و فغانی هست\nهمه فریاد و فغان از نیرنگ است و فاجعه\nخود آیا در پی دریافت چیستید\nشما که خود\nنیرنگید و فاجعه\nو لاجرم از خود\nبه ستوه\nنه؟\nدیری با من سخن به درشتی گفته‌اید\nخود آیا تاب تان هست\nکه پاسخی به درستی بشنوید\nبه درشتی بشنوید؟", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "آه اگر آزادی سرودی می‌خواند", "link": "https://echolalia.ir/%d8%a2%d9%87-%d8%a7%da%af%d8%b1-%d8%a2%d8%b2%d8%a7%d8%af%db%8c-%d8%b3%d8%b1%d9%88%d8%af%db%8c-%d9%85%db%8c%d8%ae%d9%88%d8%a7%d9%86%d8%af/", "poem": "آه اگر آزادی سرودی می‌خواند \nکوچک \nهمچون گلوگاه پرنده‌یی، \nهیچ‌کجا دیواری فروریخته بر جای نمی‌ماند.\nسالیان بسیار نمی‌بایست \nدریافتن را \nکه هر ویرانه نشانی از غیابِ انسانی‌ست \nکه حضورِ انسان \nآبادانی‌ست.\nهمچون زخمی \nهمه عُمر \nخونابه چکنده \nهمچون زخمی \nهمه عُمر \nبه دردی خشک تپنده، \nبه نعره‌یی \nچشم بر جهان گشوده \nبه نفرتی \nاز خود شونده،\nغیاب بزرگ چنین بود\nسرگذشت ویرانه چنین بود.\nآه اگر آزادی سرودی می‌خواند \nکوچک \nکوچک‌تر حتا \nاز گلوگاه یکی پرنده\nشعر «ترانه‌ی بزرگترین آرزو» از دفتر دشنه در دیس", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "ما شکیبا بودیم", "link": "https://echolalia.ir/%d9%85%d8%a7-%d8%b4%da%a9%db%8c%d8%a8%d8%a7-%d8%a8%d9%88%d8%af%db%8c%d9%85/", "poem": "ما شکیبا بودیم\nو این است آن کلامی که ما را به تمامی\nوصف می‌تواند کرد\nما شکیبا بودیم.\nبه شکیبایی بشکه‌یی بر گذرگاهه نهاده؛\nکه نظاره می‌کند با سکوتی دردانگیز\nخالی شدن سطل‌های زباله را در انباره‌ی خویش\nو انباشته شدن را\nاز انگیزه‌های مبتذل شادی گربگان و سگان بی‌صاحب کوی،\nو پوزه‌ی رهگذران را\nکه چون از کنارش می‌گذرند\nبه شتاب\nدر دستمال‌هایی از درون و برونِ بشکه پلشت‌تر\nپنهان می‌شود\nای محتضران\nکه امیدی وقیح\nخون به رگ‌هاتان می‌گرداند!\nمن از زوال سخن نمی‌گویم\nیا خود از شما که فتح زوالید\nو وحشت‌های قرنی چنین آلوده‌ی نامرادی و نامردمی را\nآنگونه که به دنبال می‌کشید\nکه ماده سگی\nبوی تند ماچگی‌اش را\nمن از آن امیدِ بیهوده سخن می‌گویم\nکه مرگ نجات‌بخش شما را\nبه امروز و فردا می‌افکند:\nمسافری که به انتظار و امیدش نشسته‌اید\nاز کجا که هم از نیمه‌ی راه\nباز نگشته باشد؟", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "کیفر", "link": "https://echolalia.ir/%da%a9%db%8c%d9%81%d8%b1-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "در این جا چار زندان است\nبه هر زندان دو چندان نقب، در هر نقب چندین حجره، در هر حجره\nچندین مرد در زنجیر …\nاز این زنجیریان یک تن، زنش را در تب تاریک بهتانی به ضرب\n دشنه ئی کشته است.\nاز این مردان، یکی، در ظهر تابستان سوزان، نان فرزندان خود\n را، بر سر برزن، به خون نان فروش\n سخت دندان گرد آغشته است.\nاز اینان، چند کس، در خلوت یک روز باران ریز، بر راه\n رباخواری نشسته اند\nکسانی، در سکوت کوچه، از دیوار کوتاهی به روی بام\nجسته اند\nکسانی، نیم شب در گورهای تازه، دندان طلای مردگان را\n می شکسته اند.\nمن اما هیچ کس را در شبی تاریک و توفانی نکشته ام\nمن اما راه بر مرد رباخواری نبسته ام\nمن اما نیمه های شب ز بامی بر سر بامی نجسته ام\nدر این جا چار زندان است\nبه هر زندان دو چندان نقب و در هر نقب چندین حجره، در هر\n حجره چندین مرد در زنجیر\nدر این زنجیریان هستند مردانی که مردار زنان را دوست\n می دارند.\nدر این زنجیریان هستند مردانی که در رویای شان هر شب زنی\n در وحشت مرگ از جگر بر می کشد فریاد.\nمن اما در زنان چیزی نمی یابم – گر آن همزاد را روزی نیابم\n ناگهان، خاموش –\nمن اما در دل کهسار رویاهای خود، جز انعکاس سرد آهنگ\nصبور این علف های بیابانی که می\nرویند و می پوسند و می خشکند و\nمی ریزند، با چیزی ندارم گوش.\nمرا گر خود نبود این بند، شاید بامدادی همچو یادی دور و لغزان\nمی گذشتم از تراز خاک سرد پست …\nجرم این است!\nجرم این است!\n#  شاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "ساعت اعدام", "link": "https://echolalia.ir/%d8%b3%d8%a7%d8%b9%d8%aa-%d8%a7%d8%b9%d8%af%d8%a7%d9%85-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "در قفل در کلیدی چرخید\nلرزید بر لبانش لبخندی\nچون رقص آب بر سقف\nاز انعکاس تابش خورشید\nدر قفل در کلیدی چرخید.\nبیرون\nرنگ خوش سپیده دمان\nماننده ی یکی نوت گمگشته\nمی گشت پرسه پرسه زنان روی\nسوراخ های نی\nدنبال خانه اش …\nدر قفل در کلیدی چرخید\nرقصید بر لبانش لبخندی\nچون رقص آب بر سقف\nاز انعکاس تابش خورشید\nدر قفل در\nکلیدی چرخید.\nاحمد شاملو\nبرای سرهنگ سیامک", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "عشق عمومی", "link": "https://echolalia.ir/%d8%b9%d8%b4%d9%82-%d8%b9%d9%85%d9%88%d9%85%db%8c-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "اشک رازی ست\nلبخند رازی ست\nعشق رازی ست\nاشک آن شب لبخند عشقم بود\nقصه نیستم که بگوئی\nنغمه نیستم که بخوانی\nصدا نیستم که بشنوی\nیا چیزی چنان که ببینی\nیا چیزی چنان که بدانی …\nمن درد مشترکم\nمرا فریاد کن.\nدرخت با جنگل سخن می گوید\nعلف با صحرا\nستاره با کهکشان\nو من با تو سخن می گویم\nنامت را به من بگو\nدستت را به من بده\nحرفت را به من بگو\nقلبت را به من بده،\nمن ریشه های ترا دریافته ام\nبا لبانت برای همه لب ها سخن گفته ام\nو دست هایت با دستان من آشناست.\nدر خلوت روشن با تو گریسته ام\nبرای خاطر زندگان،\nو در گورستان تاریک با تو خوانده ام\nزیبا ترین سرودها را\nزیرا که مردگان این سا ل\nعاشق ترین زندگان بودند.\nدستت را به من بده\nدست های تو با من آشناست\nای دیر یافته! با تو سخن می گویم\nبسان ابر که با توفان\nبسان علف که با صحرا\nبسان باران که با دریا\nبسان پرنده که با بهار\nبسان درخت که با جنگل سخن می گوید\nزیرا که من\nریشه های ترا دریافته ام\nزیرا که صدای من\nبا صدای تو آشناست.\nاحمد شاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "از زخم قلب «آبائی»", "link": "https://echolalia.ir/%d8%a7%d8%b2-%d8%b2%d8%ae%d9%85-%d9%82%d9%84%d8%a8-%d8%a2%d8%a8%d8%a7%d8%a6%db%8c/", "poem": "دختران دشت!\nدختران انتظار!\nدختران امید تنگ\n در دشت بی کران\nو آرزوهای بیکران\n در خلق های تنگ\nدختران آلاچیق نو\n در آلاچیق هائی که صد سال\nاز زره جامه تان اگر بشکوفید\nباد دیوانه\nیال بلند اسب تمنا را\nآشفته کرد خواهد …\nدختران رود گل آلود!\nدختران هزار ستون شعله، به طاق بلند دود!\nدختران عشق های دور\nروز سکوت و کار\n شب های خستگی !\nدختران روز\n بی خستگی دویدن،\nشب\nسرشکستگی!\nدر باغ راز و، خلوت مرد کدام عشق\nدر رقص راهبانه شکرانه ی کدام\nآتش زدای کام\nبازوان فواره ئی تان را\n خواهید برافراشت؟\nافسوس!\nموها، نگاه ها\n به عبث\nعطر لغات شاعر را\n تاریک می کنند.\nآمد\nدختران رفت و\n در دشت مه زده !\nدختران شرم\n شبنم\n افتادگی\n رمه !\nاز زخم قلب آبائی\nدر سینه کدام شما خون چکیده است؟\nپستان تان، کدام شما\nگل داده در بهار بلوغش؟\nلب های تان، کدام شما\nلب های تان، کدام،\n بگوئید!\nدر کام او شکفته، نهان، عطر بوسه ئی؟\nشب های تار نم نم باران – که نیست کار\nاکنون کدام یک ز شما\nبیدار می مانید\nدر بستر خشونت نومیدی\nدر بستر فشرده دلتنگی\nدر بستر تفکر پر درد رازتان\nتا یاد آن که خشم و جسارت بود\n بدرخشاند\nتا دیرگاه، شعله آتش را\nدر چشم بازتان؟\nبین شما کدام\nبگوئید!\nبین شما کدام\nصیقل می دهید\n سلاح آبائی را\nبرای روز انتقام؟\nدر شهادت آبائی معلم ترکمن", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "شکاف", "link": "https://echolalia.ir/%d8%b4%da%a9%d8%a7%d9%81-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "زاده شدن\nبر نیزه ی تاریک\nهمچون میلاد گشاده ی زخمی،\nسفر یگانه ی فرصت را\nسراسر\nدر سلسه پیمودن.\nبر شعله ی خویش\n سوختن\nتا جرقه ی واپسین،\nبر شعله خرمنی\nکه در خاک راهش\n یافته اند\nبردگان\nاین چنین.\nاین چنین سرخ و لوند\nبرخار بوته ی خون\n شکفتن\nوینچنین گردن فراز\nبر تازیانه زار تحقیر\nگذشتن\nو راه را تا غایت نفرت\n بریدن.\nآه، از که سخن می گویم؟\nما بی چرا زندگانیم\nآنان به چرا مرگ خود آگاهانند.\nاحمد شاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "مرگ واراطان", "link": "https://echolalia.ir/%d9%85%d8%b1%da%af-%d9%88%d8%a7%d8%b1%d8%a7%d8%b7%d8%a7%d9%86-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "« وارطان! بهار خنده زد و ارغوان شکفت.\nدر خانه، زیر پنجره گل داد یاس پیر،\nدست از گمان بدار!\nبودن به از نبود شدن، خاصه در بهار…»\nوارطان سخن نگفت،\nسرافراز\nدندان خشم بر جگرِ خسته بست و رفت\n« وارطان ! سخن بگو!\nمرغ سکوت، جوجه ی مرگی فجیع را\nدر آشیان به بیضه نشسته ست!»\nوارطان سخن نگفت،\nچو خورشید\nاز تیرگی بر آمد و در خون نشست و رفت\nوارطان سخن نگفت\nوارطان ستاره بود:\nیک دم درین ظلام درخشید و جست و رفت.\nوارطان سخن نگفت\nوارطان بنفشه بود:\nگل داد و\nمژده داد: «زمستان شکست »\nو\nرفت…\nاحمد شاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "هرگز از مرگ نهراسیده ام", "link": "https://echolalia.ir/%d9%87%d8%b1%da%af%d8%b2-%d8%a7%d8%b2-%d9%85%d8%b1%da%af-%d9%86%d9%87%d8%b1%d8%a7%d8%b3%d9%8a%d8%af%d9%87-%d8%a7%d9%85-%d8%b4%d8%a7%d9%85%d9%84%d9%88/", "poem": "هرگز از مرگ نهراسیده ام\nاگر چه دستانش از ابتذال، شکننده تر بود.\nهراس من – باری – همه از مردن در سرزمینی است\nکه مزد گورکن\nاز آزادی آدمی\nافزون تر باشد\nجستن\nیافتن\nو آنگاه\nبه اختیار برگزیدن\nو از خویشتن خویش\nبا روئی پی افکندن …\nاگر مرگ را از این همه ارزشی بیش تر باشد\nحاشا حاشا که هرگز از مرگ هراسیده باشم\nاحمد شاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "بهار خاموش", "link": "https://echolalia.ir/%d8%a8%d9%87%d8%a7%d8%b1-%d8%ae%d8%a7%d9%85%d9%88%d8%b4-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "برآن فانوس که ش دستی نیفروخت\nبرآن دوکی که بررف بی صدا ماند\nبرآن آئینه زنگار بسته\nبرآن گهواره که ش دستی نجنباند\nبرآن حلقه که کس بردر نکوبید\nبرآن در که ش کسی نگشود دیگر\nبرآن پله که بر جا مانده خاموش\nکسش ننهاده دیری پای بر سرـ\nبهار منتظربی مصرف افتاد!\nبه هربامی درنگی کرد و بگذشت\nبه هر کوئی صدائی کرد و استاد\nولی نامد جواب از قریه، نزدشت.\nنه دود از کومه ئی برخاست در ده\nنه چوپانی به صحرا دم به نی داد\nنه گل روئید، نه زنبور پرزد\nنه مرغ کدخدا برداشت فریاد.\nبه صد امید آمد، رفت نومید\nبهار ـ آری براو نگشود کس در.\nدرین ویران به رویش کس نخندید\nکسی تاجی ز گل ننهاد بر سر.\nکسی از کومه سربیرون نیاورد\nنه مرغ از لانه، نه دود از اجاقی.\nهوا با ضربه های دف نجنبید\nگل خودروی برنامد ز باغی.\nنه آدم ها، نه گاوآهن، نه اسبان\nنه زن، نه بچه . . . ده خاموش، خاموش.\nنه کبکنجیرمی خواند به دره\nنه برپسته شکوفه می زند جوش.\nبه هیچ ارابه ئی اسبی نبستند\nسرود پتک آهنگرنیامد\nکسی خیشی نبرد از ده به مزرع\nسگ گله به عوعو در نیامد.\nکسی پیدا نشد غمناک و خوشحال\nکه پا بر جاده خلوت گذارد\nکسی پیدا نشد در مقدم سال\nکه شادان یا غمین آهی برآرد.\nغروب روز اول لیک، تنها\nدرین خلوتگه غوکان مفلوک\nبه یاد آن حکایت ها که رفته ست\nز عمق برکه یک دم ناله زد غوک . . .\nبهار آمد، نبود اما حیاتی\nدرین ویرانسرای محنت آور\nبهار آمد، دریغا از نشاطی\nکه شمع افروزد و بگشایدش در!", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "ﭘﻴﺶ ﺍﺯ ﺗﻮ", "link": "https://echolalia.ir/%ef%ad%98%ef%bb%b4%ef%ba%b6-%ef%ba%8d%ef%ba%af-%ef%ba%97%ef%bb%ae-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "ﭘﻴﺶ ﺍﺯ ﺗﻮ\nﺻﻮﺭﺗﮕﺮﺍﻥ\nﺑﺴﻴﺎﺭ\nﺍﺯ ﺁﻣﻴﺰﻩ ﯼ ﺑﺮﮒ ﻫﺎ\nﺁﻫﻮﺍﻥ ﺑﺮﺁﻭﺭﺩﻧﺪ؛\nﻳﺎ ﺩﺭ ﺧﻄﻮﻁِ ﮐﻮﻫﭙﺎﻳﻪ ﻳﯽ\nﺭﻣﻪ ﻳﯽ\nﮐﻪ ﺷﺒﺎﻥ ﺍﺵ ﺩﺭ ﮐﺞ ﻭ ﮐﻮﺝِ ﺍﺑﺮ ﻭ ﺳﺘﻴﻎِ ﮐﻮﻩ\nﻧﻬﺎﻥ ﺍﺳﺖ؛\nﻳﺎ ﺑﻪ ﺳﻴﺮﯼ ﻭ ﺳﺎﺩﮔﯽ\nﺩﺭ ﺟﻨﮕﻞِ ﭘُﺮﻧﮕﺎﺭِ ﻣﻪ ﺁﻟﻮﺩ\nﮔﻮﺯﻧﯽ ﺭﺍ ﮔﺮﺳﻨﻪ\nﮐﻪ ﻣﺎﻍ ﻣﯽ ﮐﺸﺪ.\nﺗﻮ ﺧﻄﻮﻁِ ﺷﺒﺎﻫﺖ ﺭﺍ ﺗﺼﻮﻳﺮ ﮐﻦ:\nﺁﻩ ﻭ ﺁﻫﻦ ﻭ ﺁﻫﮏِ ﺯﻧﺪﻩ\nﺩﻭﺩ ﻭ ﺩﺭﻭﻍ ﻭ ﺩﺭﺩ ﺭﺍ\nﮐﻪ ﺧﺎﻣﻮﺷﯽ\nﺗﻘﻮﺍﯼ ﻣﺎ ﻧﻴﺴﺖ.\nﺳﮑﻮﺕِ ﺁﺏ\nﻣﯽ ﺗﻮﺍﻧﺪ ﺧﺸﮑﯽ ﺑﺎﺷﺪ ﻭ ﻓﺮﻳﺎﺩِ ﻋﻄﺶ؛\nﺳﮑﻮﺕِ ﮔﻨﺪﻡ\nﻣﯽ ﺗﻮﺍﻧﺪ ﮔﺮﺳﻨﮕﯽ ﺑﺎﺷﺪ ﻭ ﻏﺮﻳﻮِ ﭘﻴﺮﻭﺯﻣﻨﺪِ ﻗﺤﻂ؛\nﻫﻤﭽﻨﺎﻥ ﮐﻪ ﺳﮑﻮﺕِ ﺁﻓﺘﺎﺏ\nﻇﻠﻤﺎﺕ ﺍﺳﺖ\nﺍﻣﺎ ﺳﮑﻮﺕِ ﺁﺩﻣﯽ ﻓﻘﺪﺍﻥِ ﺟﻬﺎﻥ ﻭ ﺧﺪﺍﺳﺖ:\nﻏﺮﻳﻮ ﺭﺍ\nﺗﺼﻮﻳﺮ ﮐﻦ!\nﻋﺼﺮِ ﻣﺮﺍ\nﺩﺭ ﻣﻨﺤﻨﯽ ﺗﺎﺯﻳﺎﻧﻪ ﺑﻪ ﻧﻴﺶ ﺧﻂِ ﺭﻧﺞ؛\nﻫﻤﺴﺎﻳﻪ ﯼ ﻣﺮﺍ\nﺑﻴﮕﺎﻧﻪ ﺑﺎ ﺍﻣﻴﺪ ﻭ ﺧﺪﺍ؛\nﻭ ﺣﺮﻣﺖِ ﻣﺎ ﺭﺍ\nﮐﻪ ﺑﻪ ﺩﻳﻨﺎﺭ ﻭ ﺩﺭﻡ ﺑﺮﮐﺸﻴﺪﻩ ﺍﻧﺪ ﻭ ﻓﺮﻭﺧﺘﻪ.\nﺗﻤﺎﻣﯽ ِ ﺍﻟﻔﺎﻅِ ﺟﻬﺎﻥ ﺭﺍ ﺩﺭ ﺍﺧﺘﻴﺎﺭ ﺩﺍﺷﺘﻴﻢ ﻭ\nﺁﻥ ﻧﮕﻔﺘﻴﻢ\nﮐﻪ ﺑﻪ ﮐﺎﺭ ﺁﻳﺪ\nﭼﺮﺍ ﮐﻪ ﺗﻨﻬﺎ ﻳﮏ ﺳﺨﻦ\nﻳﮏ ﺳﺨﻦ ﺩﺭ ﻣﻴﺎﻧﻪ ﻧﺒﻮﺩ:\nﺁﺯﺍﺩﯼ!\nﻣﺎ ﻧﮕﻔﺘﻴﻢ\nﺗﻮ ﺗﺼﻮﻳﺮﺵ ﮐﻦ", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "صبوحی", "link": "https://echolalia.ir/%d8%b5%d8%a8%d9%88%d8%ad%db%8c-%d8%a7%d8%ad%d9%85%d8%af-%d8%b4%d8%a7%d9%85%d9%84%d9%88/", "poem": "به پرواز\nشک کرده بودم\nبه هنگامی که شانه هایم\nاز توان سنگین بال\nخمیده بود،\nو در پکبازی معصومانه گرگ ومیش\nشبکور گرسنه چشم حریص\nبال می زد.\nبه پرواز شک کرده بودم من.\nسحرگاهان\nسحر شیری رنگی ِ نام بزرگ\nدر تجلی بود.\nبا مریمی که می شکفت گفتم«شوق دیدار خدایت هست؟»\nبی که به پاسخ آوائی بر آورد\nخسته گی باز زادن را\nبه خوابی سنگین\nفروشد\nهمچنان\nکه تجلی ساحرانه نام بزرگ؛\nو شک\nبر شانه های خمیده ام\nجای نشین ِ سنگینی ِ توانمند\nبالی شد\nکه دیگر بارش\nبه پرواز\nاحساس نیازی\nنبود.\nاحمد شاملو", "poet_nationality": "ایرانی", "poet_name": "احمد شاملو", "poet_link": "https://echolalia.ir/category/sher/iranian-poets/ahmad-shamlou/"}
{"title": "سباستین در رویا", "link": "https://echolalia.ir/sebastian-in-the-dream/", "poem": "مادر نوزاد را برد در ماهِ سپید، \nدر سایه­ ی درختِ گردو و انگورِ کهن، \nمست از نرمیِ خشخاش و ناله­ ی چکاوک؛ \nو خاموش \nچهره ­ای ریشو خم شد بر او از سرِ دلسوزی\nآرام در تاریکیِ پنجره؛ و خرت و پرت­های کهنه­ ی پدران \nتباه می­ شد؛ عشق و ʼخیال­پردازیِ پاییزیʻ.\nپس تاریک [شد] روزِ سال، کودکیِ غمبار، \nکه پسرک آرام پایین رفت در آب های سرد، پیشِ ماهی­ های سیمین، \nآرامش و چهره؛ \nکه او خود را چون سنگ پیشِ اسبانِ سیاهِ تیزپا افکند، \nکه ستاره­ اش در شبِ خاکستری به سراغش آمد؛\nیا هنگامی که دست در دستِ یخزده­ ی مادر \nغروب به گورستانِ پاییزیِ سنت پیتر رفت، \n[و] لاشه­ ای نزار خاموش در تاریکیِ خوابگاه بود \nو پلک­ های سردش را بر او گشود.\nاو اما مرغی کوچک بود در شاخه­ های لخت، \nدیر­زمانی ناقوس در ماهِ نوامبر هنگامِ غروب، \nخاموشیِ پدر، که او در خواب از پلکانِ مارپیچِ تاریک­روشن پایین رفت.\nآمرزشِ روان. غروبِ تنهای زمستان، \nپیکرِ تاریکِ شبانان لبِ آبگیرِ کهن؛ \nنوزاد در کلبه­ ای از پوشال؛ هان چگونه آرام \nچهرهاش فرورفت در تبِ سیاه.\nشبِ پاک.\nیا هنگامی که دست در دستِ زبرِ پدر \nخاموش از تپه ­ی تیره­ ی جلجتا بالا رفت \nو در محراب­ های سنگیِ تاریک­روشن \nپیکرِ آبیِ آدمی از میانِ افسانه­ اش گذشت، \n[و] خون از زخم ʼروان گشت کبودʻ در پای دل. \nهان چگونه صلیب آرام در روانِ تاریک افراشته بود.\nعشق؛ که برف در کنج­ های سیاه آب شد، \n[و] نسیمی آبی سرخوش گرفتار آمد در درختِ انگورِ کهن \n[و] در گنبدِ سایه­ ی درختِ گردو؛ \nو بر پسرک آرام فرشته­ ی گلگون­ اش نمایان گشت.\nشادی؛ که سوناتِ غروب نواخته می ­شد در اتاق­های سرد، \n[و] در تیرهای چوبیِ قهوه ­ای [سقف] \nپروانه­ ای آبی از پیله ی سیمین بیرون خزید.\nهان کنارِ مرگ. در دیوارِ سنگی \nخم شد سری زرد، کودک در سکوت، \nکه ماه تباهی گرفت در ماهِ مارس.\nنرگسِ گلگون در گنبدِ گورِ شب \nو صداهای سیمینِ ستارگان، \nکه دیوانگیِ تاریک لرزان از پیشانیِ آن خفته فروافتاد.\nهان چگونه گذری سرازیر به رودخانه­ ی آبی خاموش \nدر اندیشه­ ی چیزی فراموش ­شده [بود]، که در شاخه­ های سبز\nچکاوک به فروشدن می­ خواند چیزی بیگانه را.\nیا هنگامی که او دست در دستِ استخوانیِ پیرمرد \nغروب پای دیوارِ تباهِ شهر رفت \nو او در بالاپوشی سیاه نوزادی گلگون را می­ برد، \n[و] روحِ چیزی پلید در سایه­ ی درختِ گردو نمایان گشت.\nکلیدها[ی پیانو] بر فرازِ پله­ های سبزِ تابستان. هان چگونه آرام \nباغ در خاموشیِ قهوه­ ایِ پاییز تباهی می ­گرفت، \nعطر و افسردگیِ درختِ انگورِ کهن، \nکه در سایه­ ی سباستین صدای سیمینِ فرشته فرومرد.", "poet_nationality": "اتریشی", "poet_name": "گئورگ تراکل", "poet_link": "https://echolalia.ir/category/sher/austrian-poets/georg-trakl/"}
{"title": "غروب پاییز", "link": "https://echolalia.ir/autumn-sunset/", "poem": "غروبِ پاییز \nروستای قهوه­ ای.\nچیزی تاریک هنگامِ رفتن پیداست گاهی \nبر دیوارهایی که هستند در پاییز،\nپیکرها: مرد و زن، مردگان می­ روند \nبسترِ آنها در اتاق­ های سرد اندازند.\nپسران بازی کنند اینجا.\nسایه­ های سنگین افتد به گندابِ قهوه­ ای.\nکنیزکان می­ روند به گردِ آبیِ خیس و گاه \nبه چشم ببینندش، از آوازِ شب لبریز.\nبرای چیزی تنها میخانه­ ای­ است آنجا؛\nآن کوچیده از ابرهای زرینِ تنباکو \nʼدرنگ می­ کند بردبارʻ به زیرِ تاق­ های تاریک.\nاما همواره سیاه و نزدیک است چیزی ازآنِ خویش.\nدر سایه­ ی تاق­ های کهن می­ اندیشد مردِ مست \nبه ʼتا دورها کوچ­ کرده مرغانِ وحشیʻ", "poet_nationality": "اتریشی", "poet_name": "گئورگ تراکل", "poet_link": "https://echolalia.ir/category/sher/austrian-poets/georg-trakl/"}
{"title": "هلیان", "link": "https://echolalia.ir/helyan/", "poem": "در دقایق مجرد زهن \nدل انگیز است قدم زدن در آفتاب \nگذشتن از از پرچینهای عسلی تابستان \nصدای نرم قدم هایمان می پیچد در چمن؛ با این همه پسر خدا \nبرای همیشه در مرمر خاکستری به خواب می رود.\nدر شامگاهِ بهارخواب با شراب کهنه مست می شویم. \nهلوی سرخ وش از میان برگ ها می تابد \nموسیقی ملایم، خنده شادمانه\nدلفریب است آرام شب دشت تاریک \nچوپان ها و اختران سپید را ملاقات می کنیم. \nوقتی که پاییز سر رسیده \nروشنای تیز سوسو می زند در بیشه \nما در امتداد حصارهای سرخ خموش پرسه می زنیم. \nو چشم هایمان درشگفت دنبال می کند پرواز پرندگان را. \nدر شامگاه کف آب در کوزه های تدفین ته نشین می شود.\nبر شاخه های عریان آسمان مسرور است. \nدر دستان پاک اش، ده نشین نان و شراب دارد \nو میوه های مزرعه در تالار آفتاب \nبلوغی آسوده را نمایش می دهند\nآه چه اندوهبار است سیمای آن درگذشتگان عزیز \nبا این همه روح خوشنود می شود با خلسه ای راستین.\nسکون باغچه متروک نیرومند است. \nوقتی که پادوی جوان رخسارش را می پیچد در برگ های خرمایی، \nنفس اش طلای خنک می نوشد\nدستانی که لمس می کنند بلوغ آب های نیل فام را \nیا در شب سرما گونه های سپید خواهرانش را.\nآرام و متوازن است پرسه در تالارهای پذیرنده گذشته \nآن جا که انزوا هست و جنبش درخت چنار \nآن جا که باسترک هنوز می تواند آواز بخواند.\nمرد دلپذیر است و ظاهر می شود در تاریکی ، \nآن گاه که حیرت می کند، تکان می دهد دست و پایش را \nو می چرخند چشمان آسوده اش در حفره های خون رنگ.\nشب هنگام گم می شود غریبه در ویرانه سیاه نوامبر \nزیر شاخه های پوسیده، در گذر از دیوارهای آغشته به آفت،\nآن جا که پیش تر گام نهاده بود بر آن برادر قدیس \nگمراه در نواختن زه ظریف جنون اش.\nآه چه غمبار است فرجام نسیم عصرگاهی \nسر سرازیر می شود به تاریکی درخت زیتون در مرگ.\nدرهم شکستن، سقوط تبار ماست. \nدر این ساعت چشمان او که خیره می نگرد \nلبریز می شود از طلای ستارگانش\nدر شامگاه نوای ناقوس فرو می شکند \nحصارهای سیاه دور میدان ویران اند \nسرباز مرده اذان سر می دهد.\nفرشته ای پریده رنگ \nبه خانه خالی پدرانش پا می گذارد پسر  .\nدر دوردست خواهران وارد آمده اند بر پیرمرد سپید. \nشب هنگام بازمی یابدشان در میان ستون های تالار \nبازآمده از زیارت های مکدر \nآه چه چغر شده موهایشان با کرم و کثافت \nآن جا که او ایستاده با پای نقره ، \nو آن درگذشتگان از اتاق های سترون به درون می آیند.\nآه ای تو مزامیر در باران نیمه شب آتشین \nوقتی که به گزنه شلاق می زنند آن چشمان نجیب را خادمان \nمیوه های منزه بوته پیر \nمبهوت می خمند بر مقبره خالی.\nقمرهای زرد در سکوت می چرخند \nبر فراز دستمال تب کودکان \nپیش از آن که سر برسد سکون زمستان.\nسرنوشتی والا ژرف نگریسته می شود در امتداد بوته به لیمو \nان جا که سرو، این مخلوق دلفریب \nمی گشاید چین پیشانی پدر را \nدر شب علفزار چوپانی راه می برد گله اش را \nیا به گوش می رسد ضجه ای در خواب، \nآن گاه که فرشته ای گستاخ در بیشه ملاقات می کند با مرد .\nو گوشت آن قدیس بر سیخ گداخته گریل آب می شود.\nتاک های سرخ می پیچند دور کلبه های گلی \nهمچون انبوهی ذرت طلایی \nزمزمه زنبورها، پرواز آبی مرع ماهی خوار. \nدر شامگاه دیدار می کنند بر سنگفرش ها رستاخیز  کردگان .\nمنعکس می شود در آب های تیره تصویر جذامیان \nیا باز می کنند پیراهن چرک شان را \nاشک ریزان در برابر بادی که برمی خیزد از تپه های معطر رز\nکورمال از کوچه های شب می گذرند، دوشیزگان لاغر \nشاید هرگز نیابند آن چوپان دلفریب را \nدر شنبه شب آوازی آرام به گوش می رسد از کلبه های گلی.\nبگذار آواز تو نیز به خاطر بیاورد آن جوان را، \nجنون ش، پیشانی سفید و عزیمت اش را، \nکسی را که حالا پوسیده و چشمانش فاش می کنند کبودی شان را. \nآه چه غمبار است این تجدید دیدار.\nصحنه های جنون در اتاق های سیاه \nسایه های چیزی عتیق زیر درگاه گشوده،\nآن گاه که روح هلیان ورانداز می کند خویش را در جام گل سرخ.\nو برف و جذام فرو می ریزند از سیمایش.\nدیوارها به محاق برده اند ستارگان \nو اشکال سپید نور را.\nقیام می کنند از کف استخوان های آن مدفون \nسکون پوسیده صلیب ها بر تپه ها،\nدلپذیری عود در باد سرخ شباهنگام.\nآه ای تو چشم های حل شده در دهان های سیاه \nهنگامی که کودک در آشوب آرام خلوت \nژرف می نگرد در این فرجام ظلمانی \nپلک های آبی اش را بر او می بندد خدای خموش.", "poet_nationality": "اتریشی", "poet_name": "گئورگ تراکل", "poet_link": "https://echolalia.ir/category/sher/austrian-poets/georg-trakl/"}
{"title": "به آنها که خاموش بالیدند", "link": "https://echolalia.ir/to-those-who-boasted-silently/", "poem": "آه، جنون شهر بزرگ، آن گاه که در شام گاه \nصلب و سخت، درختان افلیج کنار دیوار سیاه اند. \nخیره می نگرد روح شر از میان نقابی؛ \nشبِ سنگی را نور در هم می شکند با تازیانه مغناطیسی.\nآه، زنگ ناقوس های شامگاه که انگار از ته چاه می آید \nفاحشه، که با رعشه های یخ زده بچه ای مرده به دنیا می آورد.\nغضبناک، قهر خداوند شلاق می زند بر سیمای او که تصاحب شده، \nطاعون سرخ، عطش، متلاشی می کند چشمان سبز را \nآه، خنده موحش طلا.\nاما در غار تاریک، خاموش خونریزی می کند انسان \nمنجی ابداع می کند از فلزات سخت.", "poet_nationality": "اتریشی", "poet_name": "گئورگ تراکل", "poet_link": "https://echolalia.ir/category/sher/austrian-poets/georg-trakl/"}
{"title": "در سفر", "link": "https://echolalia.ir/in-travel/", "poem": "در شامگاه به تالار مرگ بردند غریبه را \nبوی دلپذیر قیر، خش خش نرم درختان قرمز چنار؛ \nپرواز تار زاغچه ها؛ پاسبانی گمارده شد در میدان. \nخورشید غروب کرده در ملافه های سیاه؛ \nهمواره در رجعت است این شامگاه عتیق. \nدر اتاق مجاور سوناتی از شوبرت می نوازد دختر \nلبخندش به آرامی ته نشین می شود در چشمه متروک \nآه چه عتیق است تبار ما. \nکسی پایین در باغ زمزمه می کند؛ کسی به خود وانهاده این آسمان تاریک را. \nعطر خوشی دارند سیب های روی میز؛ مادربزرگ روشن می  کند شمع های طلایی را.\nآه چه ملایم است این پاییز. \nقدم های ما به صدا درمی آیند زیر درختان بلند تفرج گاه قدیمی نرمک نرمک. \nوه چه موقر است رخسار یاقوت گرگ و میش. \nآبی از قدم های تو سرچشمه می گیرد، چه رازآلود سکوت سرخ دهانت \nمحاط شده با ملالت برگ های خموده، طلای مکدر آفتابگردان های رو به زوال.\nچشم هایت از خشخاش سنگین است  و خواب می بینی آرام بر پیشانی من \nاز میان سینه مرتعش می شوند ناقوس های نجیب. ابری کبود \nچهره تو در من رسوب می کند در گرگ و میش.\nآواز گیتار طغیان کرد در میخانه ای غریب.\nبوته زار وحشی پیر آن سو، یک روز طولانی نوامبر گذشت،\nقدم هایی آشنا بر پلکان نیمه تاریک، پرتوها به سرخی می گرایند،\nو پنجره گشوده که در آن امیدی شیرین لنگر انداخته- \nآه خداوندا، این ها به تمامی چنان زایدالوصف است که انسان به زانو می افتد.\nوه چه تاریک است امشب. یک شعله سرخ \nمی میرد در دهانم. در سکوت \nمحو می شودموسیقی غمناک روح ترس خورده. \nدست نگه دار، آن گاه که مست شراب می شوی سر پَست می شود.", "poet_nationality": "اتریشی", "poet_name": "گئورگ تراکل", "poet_link": "https://echolalia.ir/category/sher/austrian-poets/georg-trakl/"}
{"title": "به خداحافظی تلخ تو سوگند نشد", "link": "https://echolalia.ir/%d8%a8%d9%87-%d8%ae%d8%af%d8%a7%d8%ad%d8%a7%d9%81%d8%b8%db%8c-%d8%aa%d9%84%d8%ae-%d8%aa%d9%88-%d8%b3%d9%88%da%af%d9%86%d8%af-%d9%86%d8%b4%d8%af/", "poem": "به خداحافظی تلخ تو سوگند نشد\nکه تو رفتی و دلم ثانیه ای بند نشد\nلب تو میوه ممنوع ولی لبهایم\nهر چه از طعم لب سرخ تو دل کند نشد\nبا چراغی همه جا گشتم و گشتم در شهر\nهیچ کس، هیچ کس اینجا به تو مانند نشد\nهر کسی در دل من جای خودش را دارد\nجانشین تو در این سینه خداوند نشد\nخواستند از تو بگویند شبی شاعرها\nعاقبت با قلم شرم نوشتند: نشد", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "ناگزیر از سفرم بی سرو سامان چون باد", "link": "https://echolalia.ir/%d9%86%d8%a7%da%af%d8%b2%db%8c%d8%b1-%d8%a7%d8%b2-%d8%b3%d9%81%d8%b1%d9%85-%d8%a8%db%8c-%d8%b3%d8%b1%d9%88-%d8%b3%d8%a7%d9%85%d8%a7%d9%86-%da%86%d9%88%d9%86-%d8%a8%d8%a7%d8%af/", "poem": "ناگزیر از سفرم بی سرو سامان چون باد\nبه «گرفتار رهایی» نتوان گفت آزاد\nکوچ تا چند؟ مگر می شود از خویش گریخت\nبال تنها غم غربت به پرستوها داد\nاینکه مردم نشناسند تو را غربت نیست\nغربت آن است که یاران ببرندت از یاد\nعاشقی چیست؟ به جز شادی و مهر و غم و قهر؟\nنه من از قهر تو غمگین، نه تو از مهرم شاد\nچشم بیهوده به آیینه شدن دوخته ای\nاشک آن روز که آیینه شد از چشم افتاد", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "بعد یک سال بهار آمده، می بینی که؟", "link": "https://echolalia.ir/%d8%a8%d8%b9%d8%af-%d9%8a%da%a9-%d8%b3%d8%a7%d9%84-%d8%a8%d9%87%d8%a7%d8%b1-%d8%a2%d9%85%d8%af%d9%87%d8%8c-%d9%85%d9%8a-%d8%a8%d9%8a%d9%86%d9%8a-%da%a9%d9%87%d8%9f/", "poem": "بعد یک سال بهار آمده، می بینی که؟\nباز تکرار به بار آمده، می بینی که؟\nسبزی سجده ی ما را به لبی سرخ فروخت\nعقل با عشق کنار آمده، می بینی که؟\nآن که عمری به کمین بود، به دام افتاده\nچشم آهو به شکار آمده، می بینی که؟\nحمد هم از لب سرخ تو شنیدن دارد\nگل سرخی به مزار آمده، می بینی که؟\nغنچه ای مژده ی پژمردن خود را آورد\nبعد یک سال بهار آمده، می بینی که؟", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "عقل بیهوده سر طرح معما دارد", "link": "https://echolalia.ir/%d8%b9%d9%82%d9%84-%d8%a8%db%8c%d9%87%d9%88%d8%af%d9%87-%d8%b3%d8%b1-%d8%b7%d8%b1%d8%ad-%d9%85%d8%b9%d9%85%d8%a7-%d8%af%d8%a7%d8%b1%d8%af/", "poem": "عقل بیهوده سر طرح معما دارد\nبازی عشق مگر شاید و اما دارد\nبا نسیم سحری دشت پر از لاله شکفت\nسر سربسته چرا اینهمه رسوا دارد\nدر خیال آمدی و آینه ی قلب شکست\nآینه تازه از امروز تماشا دارد\nبس که دلتنگم اگر گریه کنم می گویند\nقطره ای قصد نشان دادن دریا دارد\nتلخی عمر به شیرینی عشق آکنده است\nچه سر انجام خوشی گردش دنیا دارد\nعشق رازیست که تنها به خدا باید گفت\nچه سخن ها که خدا با من تنها دارد", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "بی تابی", "link": "https://echolalia.ir/%d8%a8%db%8c-%d8%aa%d8%a7%d8%a8%db%8c/", "poem": "بی قرار توام و در دل تنگم گله هاست\nآه بی تاب شدن، عادت کم حوصله هاست\nهمچو عکس رخ مهتاب که افتاده در آب\nدر دلم هستی و بین من و تو فاصله هاست\nآسمان با قفس تنگ چه فرقی دارد\nبال وقتی قفس پرزدن چلچله هاست\nبی تو هر لحظه مرا بیم فروریختن است\nمثل شهری که به روی گسل زلزله هاست\nباز می پرسمت از مساله ی دوری و عشق\nو سکوت تو جواب همه ی مساله هاست", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "از شوکت فرمانرواییها سرم خالی است", "link": "https://echolalia.ir/%d8%a7%d8%b2-%d8%b4%d9%88%da%a9%d8%aa-%d9%81%d8%b1%d9%85%d8%a7%d9%86%d8%b1%d9%88%d8%a7%db%8c%db%8c%d9%87%d8%a7-%d8%b3%d8%b1%d9%85-%d8%ae%d8%a7%d9%84%db%8c-%d8%a7%d8%b3%d8%aa/", "poem": "از شوکت فرمانرواییها سرم خالی است\nمن پادشاه کشتگانم، کشورم خالی است\nچابک‌سواری، نامه‌ای خونین به دستم داد\nبا او چه باید گفت وقتی لشگرم خالی است\nخون‌گریه‌های امپراتوری پشیمانم\nدر آستین ترس، جای خنجرم خالی است\nمکر ولیعهدان و نیرنگ وزیران کو؟\nتا چند از زهر ندیمان ساغرم خالی است؟\nای کاش سنگی در کنار سنگها بودم\nآوخ که من کوهم ولی دور و برم خالی است\nفرمانروایی خانه بر دوشم، محبت کن\nای مرگ! تابوتی که با خود می‌برم خالی است", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "این دنیا به غیر از خواب نیست", "link": "https://echolalia.ir/%d8%a7%db%8c%d9%86-%d8%af%d9%86%db%8c%d8%a7-%d8%a8%d9%87-%d8%ba%db%8c%d8%b1-%d8%a7%d8%b2-%d8%ae%d9%88%d8%a7%d8%a8-%d9%86%db%8c%d8%b3%d8%aa/", "poem": "گرچه می گویند این دنیا به غیر از خواب نیست\nای اجل مهمان نوازی کن که دیگر تاب نیست\nبین ماهی های اقیانوس و ماهی های تنگ\nهیچ فرقی نیست وقتی چاره ای جز آب نیست\nما رعیت ها کجا!محصول باغستان کجا؟\nروستای سیب های سرخ بی ارباب نیست\nای پلنگ از کوه بالا رفتنت بیهوده است\nاز کمین بیرون مزن امشب شب مهتاب نیست\nدر نمازت شعر می خوانی و می رقصی٬دریغ\nجای این دیوانگی ها گوشه محراب نیست\nگردبادی مثل تو یک عمر سرگردان چیست؟\nگوهری مانند مرگ  آنقدر هم نایاب نیست", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "از صلح می‌گویند یا از جنگ", "link": "https://echolalia.ir/%d8%a7%d8%b2-%d8%b5%d9%84%d8%ad-%d9%85%d9%8a%e2%80%8c%da%af%d9%88%d9%8a%d9%86%d8%af-%d9%8a%d8%a7-%d8%a7%d8%b2-%d8%ac%d9%86%da%af/", "poem": "از صلح می‌گویند یا از جنگ می‌خوانند؟\nدیوانه‌ها آواز بی‌آهنگ می‌خوانند\nگاهی قناریها اگر در باغ هم باشند\nمانند مرغان قفس دلتنگ می‌خوانند\nکنج قفس می‌میرم و این خلق بازرگان\nچون قصه‌ها مرگ مرا نیرنگ می‌دانند\nسنگم به بدنامی زنند اکنون ولی روزی\nنام مرا با اشک روی سنگ می‌خوانند\nاین ماهی افتاده در تنگ تماشا را\nپس کی به آن دریای آبی‌رنگ می‌خوانند", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "زمستان نیز رفت اما بهارانی نمی بینم", "link": "https://echolalia.ir/%d8%b2%d9%85%d8%b3%d8%aa%d8%a7%d9%86-%d9%86%db%8c%d8%b2-%d8%b1%d9%81%d8%aa-%d8%a7%d9%85%d8%a7-%d8%a8%d9%87%d8%a7%d8%b1%d8%a7%d9%86%db%8c-%d9%86%d9%85%db%8c-%d8%a8%db%8c%d9%86%d9%85/", "poem": "زمستان نیز رفت اما بهارانی نمی بینم\nبر این تکرار در تکرار پایانی نمی بینم\nبه دنبال خودم چون گردبادی خسته می گردم\nولی از خویشتن جز گردی به دامانی نمی بینم\nچه بر ما رفته است ای عمر ؟ ای یاقوت بی قیمت !\nکه غیر از مرگ گردنبند ارزانی نمی بینم\nزمین از دلبران خالی ست یا من چشم و دل سیرم ؟\nکه می گردم ولی زلف پریشانی نمی بینم\nخدایا عشق درمانی به غیر از مرگ می خواهد\nکه من می میرم از این درد و درمانی نمی بینم", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "کی دل سنگ تو را آه به هم می ریزد", "link": "https://echolalia.ir/%da%a9%db%8c-%d8%af%d9%84-%d8%b3%d9%86%da%af-%d8%aa%d9%88-%d8%b1%d8%a7-%d8%a2%d9%87-%d8%a8%d9%87-%d9%87%d9%85-%d9%85%db%8c-%d8%b1%db%8c%d8%b2%d8%af/", "poem": "به نسیمی همه راه به هم می ریزد\nکی دل سنگ تو را آه به هم می ریزد\nسنگ در برکه می اندازم و می پندارم\nبا همین سنگ زدن، ماه به هم می ریزد\nعشق بر شانه هم چیدن چندین سنگ است\nگاه می ماند و نا گاه به هم می ریزد\nانچه را عقل به یک عمر به دست آورده است\nدل به یک لحظه کوتاه به هم می ریزد\nآه یک روز همین آه تو را می گیرد\nگاه یک کوه به یک کاه به هم می ریزد", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "وضع ما در گردش دنیا چه فرقی می کند", "link": "https://echolalia.ir/%d9%88%d8%b6%d8%b9-%d9%85%d8%a7-%d8%af%d8%b1-%da%af%d8%b1%d8%af%d8%b4-%d8%af%d9%86%db%8c%d8%a7-%da%86%d9%87-%d9%81%d8%b1%d9%82%db%8c-%d9%85%db%8c-%da%a9%d9%86%d8%af/", "poem": "وضع ما در گردش دنیا چه فرقی می کند\nزندگی یا مرگ، بعد از ما چه فرقی می کند\nماهیان روی خاک و ماهیان روی آب\nوقت مردن، ساحل و دریا چه فرقی می کند\nسهم ما از خاک وقتی مستطیلی بیش نیست\nجای ما اینجاست یا آنجا چه فرقی می کند؟\nیاد شیرین تو بر من زندگی را تلخ کرد\nتلخ و شیرین جهان اما چه فرقی می کند\nهیچ کس هم صحبت تنهایی یک مرد نیست\nخانه من با خیابان ها چه فرقی می کند\nمثل سنگی زیر آب از خویش می پرسم مدام\nماه پایین است یا بالا چه فرقی می کند؟\nفرصت امروز هم با وعده فردا گذشت\nبی وفا! امروز با فردا چه فرقی می کند", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "فرق دارند", "link": "https://echolalia.ir/%d9%81%d8%b1%d9%82-%d8%af%d8%a7%d8%b1%d9%86%d8%af-%d9%81%d8%a7%d8%b6%d9%84-%d9%86%d8%b8%d8%b1%db%8c/", "poem": "پس شاخه‌های یاس و مریم فرق دارند\nآری اگر بسیار اگر کم فرق دارند\nشادم تصور می‌کنی وقتی ندانی\nلبخندهای شادی و غم فرق دارند\nبرعکس می‌گردم طواف خانه‌ات را\nدیوانه‌ها آدم به آدم فرق دارند\nمن با یقین کافر، جهان با شک مسلمان\nبا این حساب اهل جهنم فرق دارند\nبر من به چشم کشته عشقت نظر کن\nپروانه‌های مرده با هم فرق دارند", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "من خود دلم از مهر تو لرزید", "link": "https://echolalia.ir/%d9%85%d9%86-%d8%ae%d9%88%d8%af-%d8%af%d9%84%d9%85-%d8%a7%d8%b2-%d9%85%d9%87%d8%b1-%d8%aa%d9%88-%d9%84%d8%b1%d8%b2%db%8c%d8%af-%d9%81%d8%a7%d8%b6%d9%84-%d9%86%d8%b8%d8%b1%db%8c/", "poem": "من خود دلم از مهر تو لرزید، وگرنه\nتیرم به خطا می رود اما به هدر، نه\nدل خون شده وصلم و لب های تو سرخ است\nسرخ است ولی سرخ تر از خون جگر، نه\nبا هرکه توانسته کنار آمده دنیا\nبا اهل هنر؟ آری ! با اهل نظر ؟ نه\nبد خلقم و بد عهد زبانبازم و مغرور\nپشت سر من حرف زیاد است مگر نه؟\nیک بار به من قرعه عاشق شدن افتاد\nیک بار دگر، بار دگر، بار دگر نه", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "از باغ می ‌برند", "link": "https://echolalia.ir/%d8%a7%d8%b2-%d8%a8%d8%a7%d8%ba-%d9%85%d9%8a-%e2%80%8c%d8%a8%d8%b1%d9%86%d8%af-%d9%81%d8%a7%d8%b6%d9%84-%d9%86%d8%b8%d8%b1%db%8c/", "poem": "از باغ می ‌برند چراغانی ‌ات کنند\nتا کاج جشن های زمستانی ‌ات کنند\nپوشانده ‌اند صبح تو را ابرهای تار\nتنها به این بهانه که بارانی ‌ات کنند\nیوسف! به این رها شدن از چاه دل مبند\nاین بار می ‌برند که زندانی ‌ات کنند\nای گل گمان مکن به شب جشن می ‌روی\nشاید به خاک مرده ‌ای ارزانی ‌ات کنند\nیک نقطه بیش فرق رحیم و رجیم نیست\nاز نقطه ‌ای بترس که شیطانی ‌ات کنند\nآب طلب نکرده همیشه مراد نیست\nگاهی بهانه ‌ای است که قربانی ‌ات کنند", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "گرچه چشمان تو جز در پی زیبایی نیست", "link": "https://echolalia.ir/%da%af%d8%b1%da%86%d9%87-%da%86%d8%b4%d9%85%d8%a7%d9%86-%d8%aa%d9%88-%d8%ac%d8%b2-%d8%af%d8%b1-%d9%be%db%8c-%d8%b2%db%8c%d8%a8%d8%a7%db%8c%db%8c-%d9%86%db%8c%d8%b3%d8%aa/", "poem": "گرچه چشمان تو جز در پی زیبایی نیست\nدل بکَن آینه اینقدر تماشایی نیست\nحاصل خیره در آینه شدن ها آیا\nدو برابر شدن غصه تنهایی نیست؟\nبی سبب تا لب دریا مکشان قایق را\nقایقت را بشکن، روح تو دریایی نیست\nآه در آینه، تنها کِدرت خواهد کرد\nآه دیگر دمت ای دوست مسیحایی نیست\nآنکه یک عمر به شوق تو در این کوچه نشست\nحال وقتی به لب پنجره می آیی نیست\nخواستم با غم عشقش بنویسم شعری\nگفت: هر خواستنی عین توانایی نیست\nفاضل نظری", "poet_nationality": "ایرانی", "poet_name": "فاضل نظری", "poet_link": "https://echolalia.ir/category/sher/iranian-poets/fazel-nazari/"}
{"title": "این عشق", "link": "https://echolalia.ir/this-love/", "poem": "این عشق \nبسیار خشن \nبسیار شکننده \nبسیار نرم \nبسیار نومید \nاین عشق \nزیبا چون روز \nو زشت چون زمان \nوقتی که زمانه بد است\nاین عشق بسیار واقعی \nاین عشق بسیار زیبا \nتا این اندازه شاد \nتا این اندازه خجسته \nو این‌چنین استهزا‌آمیز \nلرزان از ترس چون کودکی در سیاهی \nو بسیار مطمئن از خویشتن چونان مردی آرام در میانه‌ی شب \nاین عشق که دیگران را ترسان می‌کند \nکه به سخن‌شان وا می‌دارد \nکه رنگ از رخ‌شان می‌گیرد\nاین عشق کمین کرده چرا که ما در کمین‌اش هستیم \nدر دام، زخم خورده، پای‌مال شده، تمام شده، تکذیب شده، فراموش شده \nچرا که ما خود به دام‌اش انداختیم، زخم‌اش زدیم، پای‌مال‌اش کردیم، تمام‌اش کردیم، تکذیب‌اش کردیم و فراموش‌اش کردیم\nاین عشق دست نخورده آن‌چنان زنده \nهمیشه و تا این حد آفتابی \nبرای توست، برای من است \nآن‌چه که همیشه آن جسم تازه و بی‌وقفه باقی ماند \nهم‌چنان حقیقی چونان گیاهی \nلرزان چون پرنده‌ایی \nو چنان گرم و زنده چونان تابستان\nما هر دو می‌توانیم برویم و بازگردیم \nمی‌توانیم فراموش کنیم و سپس دوباره بخوابیم \nدوباره بیدار شویم و رنج بکشیم و پیر شویم \nهم‌چنان بخوابیم \nو در مرگ رویا ببینیم \nباز بیدار شویم و بخندیم و قهقهه سر دهیم و دوباره جوان شویم \nعشق ما همان‌جا می‌ماند \nخیره چون یک دیوانه \nزنده هم‌چون هوس \nستم‌گر چون خاطره \nمضحک چون افسوس \nنرم چون یاد \nسرد چون مرمر \nزیبا چون روز \nشکننده چونان کودکی \nدر آن خندیدن در ما نظر می‌کند \nو با ما سخن می‌گوید بی‌هیچ کلامی \nو من به او گوش می‌سپارم هم آن که می‌لرزم \nو سپس فریاد بر می‌آورم \nفریاد بر می‌آورم برای تو \nفریاد بر می‌آورم برای خود \nتمنای‌ات می‌کنم \nبرای خاطر تو، برای خاطر من و برای خاطر تمامی آنانی که دوست داشته می‌شوند \nو آن‌ها که دوست داشته شدند \nآری فریاد می‌زنم \nبه‌خاطر تو، به‌خاطر خود و برای خاطر تمام کسانی \nکه نمی‌شناسم \nهمان‌جا بمان! \nآن‌جا که هستی \nآن‌جا که پیش از این بوده‌ای \nبمان، همان‌جا بمان! \nتکان نخور! \nمرو! \nما که دوست داشته شدیم \nفراموش‌ات کردیم! \nتو! تو فراموش‌مان نکن \nما جز تو نداشته‌ایم بر این زمین خاکی \nمگذار یخ بزنیم! \nبسیار دور از مکان همیشگی‌ات \nو هر کجا \nبه ما نشانی از زندگی بده! \nبرای بعدها در اطراف کنده‌ی یک درخت \nدر جنگلی از خاطرات \nناگهان در وجود آن \nبه سمت ما دست دراز کن \nو نجات‌مان بده!", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "باغ", "link": "https://echolalia.ir/garden/", "poem": "هزاران هزاران سال \nکافی نیست \nبرای گفتن از \nلحظه‌ی شیرین جاودانه‌گی \nهمان جایی که در آغوش گرفتی‌ام \nهمان جایی که در آغوش گرفتم‌ات \nآنی غرق در پرتو زمستان \nدر پارک مون‌سوری پاریس \nدر پاریس \nروی زمین \nزمینی که ستاره‌ای‌ست…", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "ریگ‌های روان", "link": "https://echolalia.ir/%d8%b1%db%8c%da%af%e2%80%8c%d9%87%d8%a7%db%8c-%d8%b1%d9%88%d8%a7%d9%86/", "poem": "دیوان و پریان\nبادها و جزر و مد\nدر دور دست تازه دریا واپس نشسته\nو تو\nهمچون گیاهى آبى که باد به ملایمت نازش کرده است\nبر ماسه‏‌هاى بستر برمى‏‌انگیزى به رؤیا\nدیوان و پریان\nبادها و جزر و مد را\nدر دوردست تازه دریا واپس نشسته\nاما در چشمان نیم‏‌خفته‌‏ى تو\nدو موج کوچک به جاى مانده است\nدیوان و پریان\nبادها و جزر و مد\nدو موج کوچک براى غرقه کردن من.\n‌\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "برای تو ای یار", "link": "https://echolalia.ir/%d8%a8%d8%b1%d8%a7%db%8c-%d8%aa%d9%88-%d8%a7%db%8c-%db%8c%d8%a7%d8%b1/", "poem": "رفتم راسته‏‌ى پرنده‌فروش‌‏ها و\nپرنده‏‌هایى خریدم\nبراى تو اى یار\nرفتم راسته‌‏ى گل‌فروش‌‏ها و\nگل‏‌هایى خریدم\nبراى تو اى یار\nرفتم راسته‌‏ى آهنگرها و\nزنجیرهایى خریدم\nزنجیرهاى سنگینى براى تو اى یار\nبعد رفتم راسته‌‏ى برده‏‌فروش‏‌ها و\nدنبال تو گشتم\nاما نیافتم ات اى یار.\n‌_ور\nترجمه‌ از", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "زمانی که تو را در میان بازوانم گرفته ام", "link": "https://echolalia.ir/when-ive-taken-you-between-my-arms/", "poem": "سه کبریت ، یک به یک در شب روشن شد\nاولی برای دیدن تمامی صورت تو\nدومی برای دیدن چشمانت\nسومی برای دیدن لبانت\nو بعد تاریکی غلیظ برای اینکه\nبه خاطر بسپرم همه را\nزمانی که تو را در میان بازوانم گرفته ام\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "برای تو ای یار", "link": "https://echolalia.ir/for-you-my-sweetheart/", "poem": "رفتم راسته‌ی پرنده‌فروش‌ها و\nپرنده‌هایی خریدم\nبرای تو ای یار\nرفتم راسته‌ی گل‌فروش‌ها\nو گل‌هایی خریدم\nبرای تو ای یار\nرفتم راسته‌ی آهنگرها و\nزنجیرهایی خریدم\nزنجیرهای سنگینی برای تو ای یار\nبعد رفتم راسته‌ی برده‌فروش‌ها و\nدنبال تو گشتم\nاما نیافتم‌ات ای یار\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "این زخم عشق چه می سوزد", "link": "https://echolalia.ir/what-does-this-love-wound-burn/", "poem": "مهربان و دهشتناک\nسیمای عشق\nشبی ظاهر شد\nبعد بلندای یک روز بلند\nگویا کمانگیری بود\nبا کمانش\nو یا نوازنده ای\nبا چنگش\nدیگر نمی دانم\nهیچ دیگر نمی دانم\nتنها می دانم بر من زخم زده\nبر قلبم\nشاید با تیری ، شاید به ترانه ای\nو تا ابد\nمی سوزد\nاین زخم عشق\nچه می سوزد\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "نمی دانیم عشق چیست", "link": "https://echolalia.ir/we-do-not-know-what-love-is/", "poem": "امروز چه روزى است؟\nما خود تمامى روزهاییم اى دوست\nما خود زندگی ایم به تمامى اى یار\nیکدیگر را دوست می داریم و زندگى می کنیم\nزندگى می کنیم و یکدیگر را دوست می داریم و\nنه می دانیم زندگى چیست و\nنه می دانیم روز چیست و\nنه می دانیم عشق چیست\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "رییس", "link": "https://echolalia.ir/%d8%b1%db%8c%db%8c%d8%b3-%da%98%d8%a7%da%a9-%d9%be%d8%b1%d9%87%e2%80%8c%d9%88%d8%b1/", "poem": "جلوی در کارخانه\nکارگر ناگهان ایستاد\nهوای خوش گوشه‌ی کت او را کشید\nو چون رو برگرداند\nو به خورشید نگاه کرد\nکه تمام سرخ و تمام گرد\nدرآسمان سربی خود لبخند میزد\nچشمک زد\nخیلی خودمانی\nبگو ببینم رفیق، خورشید\nفکر نمی کنی که\nاحمقانه است\nچنین روزی را به یک رئیس دادن؟\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "با لبهای تو دیگر نیازی به کلمه ها نخواهم داشت", "link": "https://echolalia.ir/%d8%a8%d8%a7-%d9%84%d8%a8%d9%87%d8%a7%db%8c-%d8%aa%d9%88-%d8%af%db%8c%da%af%d8%b1-%d9%86%db%8c%d8%a7%d8%b2%db%8c-%d8%a8%d9%87-%d9%83%d9%84%d9%85%d9%87-%d9%87%d8%a7-%d9%86%d8%ae%d9%88%d8%a7%d9%87%d9%85/", "poem": "لبهایت را بیشتر از تمامی کتاب هایم دوست  می دارم\nچرا که با لبان تو\nبیش از انکه باید بدانم ، می دانم.\nلبهایت  را بیشتر از تمامی گل ها دوست می دارم\nچرا که لب هایت لطیف تر و  شکننده تر از تمامی انهاست.\nلبهایت  را بیش از تمامی کلمات دوست می دارم\nچرا که با لبهای تو\nدیگر نیازی به کلمه ها نخواهم داشت\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "و گفتی که پرنده ها را دوست داری", "link": "https://echolalia.ir/%d9%88-%da%af%d9%81%d8%aa%db%8c-%da%a9%d9%87-%d9%be%d8%b1%d9%86%d8%af%d9%87-%d9%87%d8%a7-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b1%db%8c-%da%98%d8%a7%da%a9-%d9%be%d8%b1%d9%87%e2%80%8c/", "poem": "و گفتی که پرنده ها را دوست داری\nاما آن ها را داخل قفس نگه داشتی\nتو گفتی که ماهی ها را دوست داری\nاما تو آن ها را سرخ کردی\nتو گفتی که گل ها را دوست داری\nو تو آن ها را چیدی\nپس هنگامی که گفتی مرا دوست داری\nمن شروع کردم به ترسیدن.\n‌_ور", "poet_nationality": "فرانسه", "poet_name": "ژاک پره‌ ور", "poet_link": "https://echolalia.ir/category/sher/french-poets/jacques-prevert/"}
{"title": "از برایِ تو", "link": "https://echolalia.ir/for-you/", "poem": "از برایِ تو \nپشتِ سر گذاشتم \nبیشه‌یی که مالِ من بود \nجنگلِ گُم‌ شده‌ام، \nسگ‌های بی‌قرارم، \nسال‌های پُربارِ زندگانی‌ام، \nسال‌هایی که \nتبعید شده‌اند به زمستانِ حیاط.\nپشتِ سر گذاشته‌ام \nرعشه‌‌ای، تکانی \nدرخششی از آتشی نافرونشانده، \nسایه‌ام را \nکه باقی گذاشته‌ام‌ \nدر چشمانِ به‌خون‌نشسته‌ی وداع.\nپشتِ سر گذاشتم \nقُمریانِ غم‌گینِ کنارِ جویبار، \nاسب‌های تپیده در شن‌زار \nپشتِ سر گذاشتم \nعطرِ دریا را \nپشتِ سر گذاشتم \nتا ببینم تو را‌\nبه خاطرِ تو \nپشتِ سر گذاشتم \nهرچه داشتم و \nنداشتم \nدادم \nتا تو را داشته باشم. \nاکنون، دردهایم را برگیر و \nبه سودای‌شان، رُم را عطایم کن! \nرُم، شهرِ بی‌دفاع.", "poet_nationality": "اسپانیا", "poet_name": "رافائل آلبرتی", "poet_link": "https://echolalia.ir/category/sher/spanish-poet/rafael-alberti/"}
{"title": "در سینه‌ام", "link": "https://echolalia.ir/in-my-chest/", "poem": "در سینه‌ام \nدالان‌های فراخ باز شود \nو تمام دریاها را در خود فرو برَد\nپنجره‌های عریض \nتمام خیابان‌ها را چراغان کنند\nبام‌ها \nباروها را برهم نشانند\nشهرهای پَرت \nاز نو جان گیرند \nقطارها زن و شوهرها را بردارند و \nراهی شوند\nکشتی شکسته‌های قراضه باز به آب زنند \nو نور سر پنچه‌ی پا در آب کند\nناقوس‌ها!\nهوا تندتر به گِرد خویش بگردد \nو جهان، جهان \nدر مشتِ کودکی جا گیرد.\nناقوس‌ها!\nفرشته‌ای از آسمان، وحی آورده است.", "poet_nationality": "اسپانیا", "poet_name": "رافائل آلبرتی", "poet_link": "https://echolalia.ir/category/sher/spanish-poet/rafael-alberti/"}
{"title": "کبوتر اشتباه کرده است", "link": "https://echolalia.ir/pigeon-is-wrong/", "poem": "کبوتر اشتباه کرده است\nچه اشتباهی\nسوی شمال رفت، به جنوب رسید\nفکر کرد گندم، آب است\nچه اشتباهی\nفکر کرد دریا، آسمان است\nو شب، بامداد\nچه اشتباهی\nستاره‌ها، قطره‌های شبنم\nو گرما، برف\nچه اشتباهی\nکه دامن‌ات، پیراهنش بود\nو دل‌ات، لانه‌اش\nچه اشتباهی\nاو بر ساحل خوابی\nتو بر بالای شاخه‌ای", "poet_nationality": "اسپانیا", "poet_name": "رافائل آلبرتی", "poet_link": "https://echolalia.ir/category/sher/spanish-poet/rafael-alberti/"}
{"title": "می‌خواهم در خواب تماشایت کنم", "link": "https://echolalia.ir/i-want-to-watch-you-in-my-sleep/", "poem": "می‌خواهم در خواب \nتماشایت کنم \nمی‌دانم که شاید هیچ‌وقت اتفاق نیفتد \nمی‌خواهم تماشایت کنم در خواب \nبا تو بخواب‌ام \nیا به خواب‌ات بیایم \nوقتی امواج نرم تاریکی در سرم \nغلت می‌زنند \nدوست دارم با تو قدم بزنم \nدر آن جنگل روشن پرتردید \nبا برگ‌های سبز-آبی \nو خورشید گریان \nو سه‌ ماه \nبه سمت آن غار \nکه باید بر آن نزول کنی \nکه بزرگ‌ترین وحشت توست\nدوست دارم آن شاخه‌ی نقره‌ای را به تو بدهم \nآن گل کوچک سفید را \nکلمه‌ای را که می‌تواند \nدر میانه‌ی رویا \nتو را در برابر اندوه حفظ کند \nبا تو تا بالای پله‌ها بیایم \nو بعد دوباره قایقی شوم \nکه تو را به سلامت بر می‌گرداند \nدوست دارم شعله‌ای شوم \nدر دو دست گود \nدر جایی که کنار من خوابیده‌ای \nبه‌راحتی وارد آن می‌شوی \nو آن را نفس می‌کشی \nدوست دارم هوایی شوم \nکه تنها برای یک لحظه \nدرتو ساکن می‌شود \nدوست دارم چیزی شوم \nکه به چشم نمی‌آید \nاما لازم است.", "poet_nationality": "کانادا", "poet_name": "مارگارت اتوود", "poet_link": "https://echolalia.ir/category/sher/canadian-poets/margaret-atwood/"}
{"title": "ادعای بی تفاوتی", "link": "https://echolalia.ir/%d8%a7%d8%af%d8%b9%d8%a7%db%8c-%d8%a8%db%8c-%d8%aa%d9%81%d8%a7%d9%88%d8%aa%db%8c/", "poem": "ادعای بی تفاوتی سخت است\nآن هم\nنسبت به کسی که\nزیباترین حس دنیا را\nبا او تجربه کردی", "poet_nationality": "کانادا", "poet_name": "مارگارت اتوود", "poet_link": "https://echolalia.ir/category/sher/canadian-poets/margaret-atwood/"}
{"title": "دوست داشتن فرق می کند", "link": "https://echolalia.ir/%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%86-%d9%81%d8%b1%d9%82-%d9%85%db%8c-%da%a9%d9%86%d8%af/", "poem": "نمی توانی به کسی بگویی\nاز دوست داشتن یک نفر خودداری کند\nدوست داشتن\nبا چیزهای دیگر\nخیلی فرق می کند", "poet_nationality": "کانادا", "poet_name": "مارگارت اتوود", "poet_link": "https://echolalia.ir/category/sher/canadian-poets/margaret-atwood/"}
{"title": "می‌خواهم در خواب تماشایت کنم", "link": "https://echolalia.ir/i-want-to-watch-in-dream/", "poem": "می‌خواهم در خواب تماشایت کنم\nمی‌دانم که شاید هرگز اتفاق نیافتد\nمی‌خواهم تماشایت کنم در خواب\nبخوابم با تو\nتا به درون خوابت درآیم\nچنان موج روان تیره‌‌ای\nکه بالای سرم می‌لغزد\nو با تو قدم بزنم\nاز میان جنگل روشن مواج برگ‌های آبی و سبز\nهمراه خورشیدی خیس و سه ماه\nبه سوی غاری که باید در آن هبوط کنی\nتا موحش‌ترین هراس‌هایت\nمی‌خواهم آن شاخه‌ی نقره‌ای را ببخشم به تو\nآن گل سفید کوچک را\nکلمه‌ای که تو را حفظ می‌کند\nاز حزنی که در مرکز رویاهایت زندگی می‌کند\nمی‌خواهم تعقیبت کنم\nتا بالای پلکان و دوباره\nقایقی شوم که که محتاطانه تو را به عقب بر می‌گرداند\nشعله‌ای در جام‌های دو دست\nتا آن‌جا که تنت آرمیده است\nکنار من\nو تو به آن وارد می‌شوی\nبه آسانی دمی که برمی‌آوری\nمی‌خواهم هوا باشم\nهوایی که در آن سکنی می‌کنی\nبرای لحظه‌ای حتی\nمی‌خواهم همان‌قدر قابل چشم‌پوشی و\nهمان‌قدر ضروری باشم", "poet_nationality": "کانادا", "poet_name": "مارگارت اتوود", "poet_link": "https://echolalia.ir/category/sher/canadian-poets/margaret-atwood/"}
{"title": "زندگی", "link": "https://echolalia.ir/life/", "poem": "باز، روزی نو در راه است\nو تو باید که مُسلّح باشی— با عشق، اندیشه، ایمان، شادی …\nچاره‌ای نیست عزیز من!\nسهم ما از میلیارد‌ها سالْ حیات و حرکت\nذرّه‌ی بسیار ناچیزی‌ست.\nاین سهم را، چه کسی به تو حق داد\nکه با خستگی و پیریِ روح\nبا بلاتکلیفی، با کسالت، دودِلی\nبه تباهی بکشی؟\nباورکُن!\nزندگی را، پُر باید کرد\nامّا، نه با باطل و بیهوده\nنه با دلقکی و مسخرگی\nنه با هر چیزِ کِدِر\nو کثیف\nو نه با هر چیزی که انسانِ شریف\nاز آن، شرمش می‌آید.\nزندگی را، پُرِ پُر بیاد کرد: لبریز، و دائماً سرریزکنان:\nپُر و خالی.\nباور کُن!\nاز هر حفره که در گوشه‌کنارِ زندگی‌مان\nپدید آید\nرنگِ دلمُردگی و پوچی می‌ریزد—زشت.\nبر جمیعِ حرکاتِ من و تو\nبر راه رفتن\nنگاه کردن\nبحث، منطق\nو حتّی خندیدن‌مان.\nاز کتاب یک عاشقانه‌ی آرام", "poet_nationality": "ایرانی", "poet_name": "نادر ابراهیمی", "poet_link": "https://echolalia.ir/category/sher/iranian-poets/nader-ebrahimi/"}
{"title": "نمی‌شود که بهار از تو سبزتر باشد", "link": "https://echolalia.ir/spring-can-not-be-greener-than-you/", "poem": "نمی‌شود که بهار از تو سبزتر باشد\nگُل از تو گُلْگون‌تر\nاُمید، از تو شیرین تر.\nنمی‌شود، پاییز\n-فضای نمناکِ جنگلی‌اش\nبرگ‌های خسته‌ی زردش-\nغمگین‌تر از نگاه تو باشد.\nنمی‌شود، می‌دانم، نمی‌شود آوازی\nکه مردی روستایی و عاشق\nبا صدایی صاف\nدر عماقِ درّه می‌خوانَد\nدر شمالِ شمال\nرنگین‌تر از صدای تو باشد\nنمی‌شود که بهار از تو سبزتر باشد.\nوَ – صدای شیهه‌ی اسبی تنها در ارتفاعِ کوه\nوَ – صدای گریه‌ی سردابْ‌رود\n– زمانی که تنگه‌ی وَنْ‌دارْبُن را می‌ساید–\nوَ – صدای عابرِ پیری که آب می‌خواهد\nبه عُمقِ یک سلامِ تو باشد.\nشب‌هنگام\nکه خسته‌ییم از کار\nکه خسته‌ییم از روز\nکه خسته‌ییم از تکرار.\nنمی‌شود که بهار از تو سبز‌تر باشد.\nنمی‌شود که تو باشی، به مهربانی مهتاب\nدر آن زمان که روحِ درمندِ ولگردم\nبستری می‌جوید\nبالینی می‌خواهد\nتا شاید دَمی بیاساید\nنمی‌شود که تو باشی به مهربانی مهتاب\nوَ این روحِ دردمندِ ولگرد\nباز‌ هم کوله را زمین نگذارد\nو سر را بر زانوی مهربانی تو.\nنمی‌شود که بهار از تو سبزتر باشد\nشکوفه از تو شاداب تر\nپاییز، از تو غمگین‌تر.\nنمی‌شود که تو باشی و شعر هم باشد\nنمی‌شود که تو باشی، ترانه هم باشد\nنمی‌شود که تو باشی، گُلدانِ یاس هم باشد\nنمی‌شود که تو باشی، بلور هم باشد\nنمی‌شود که شب هنگام\nعِطرِ نگاهِ تو باشد\n«محبوبه‌های شب» هم باشند.\nنمی‌شود که تو باشی، من عاشقِ تو نباشم\nنمی‌شود که تو باشی\nدُرست همین‌طور که هستی\nوَ من، هزاربار خوب تر از این باشم\nوَ باز، هزاربار، عاشقِ تو نباشم.\nنمی‌شود، می‌دانم\nکه بهار از تو سبز تر باشد.\nپیام ارسال کننده: برای او که دوستش دارم", "poet_nationality": "ایرانی", "poet_name": "نادر ابراهیمی", "poet_link": "https://echolalia.ir/category/sher/iranian-poets/nader-ebrahimi/"}
{"title": "در درونِ مِه", "link": "https://echolalia.ir/within-the-fog/", "poem": "آنگاه که من، \nکنار پُل، \nایستاده بودم، در قلب مِه، \nبا چند شاخه نرگسِ مرطوب، \nبه انتظارِ تو، \nو تو در درونِ مِه پیدا شدی، \nمِه را شکافتی و پیش آمدی، \nو با چشمانِ سیاهِ سیاهت دَمادم واقعی تر شدی، \nتا زمانی که من واقعیتِ گلگونِ گونه‌های گُل انداخته‌ات را بوییدم،\nآنگونه که تو، گُل‌های نرگس مرا بوییدی، \nو از اینکه به انتظارت ایستادم، \nبا گونه‌های گُلگون تشکّر کردی، \nو با هم،دوان، \nدر درونِ مِه، به خانه رفتیم. \nآنگونه‌ گاه،نه همه‌گاه …", "poet_nationality": "ایرانی", "poet_name": "نادر ابراهیمی", "poet_link": "https://echolalia.ir/category/sher/iranian-poets/nader-ebrahimi/"}
{"title": "دیگر نمی‌گویم خسته نخواهیم شد", "link": "https://echolalia.ir/i-will-not-say-we-will-not-be-tired/", "poem": "به یادم هست ، روزی مصرّانه ، به تو می‌گفتم: \n ” ما هرگز خسته نخواهیم شد…هرگز ” \nاما مدتی است ، پی فرصتی می‌گردم شیرینم ، \nتا به تو بگویم ، ما نیز ، \nخسته می‌شویم … و خسته شدن ، حق ماست ؛ \nاین که خسته می‌شویم و از نفَس می‌افتیم و در زانوهایمان، \nدردی حس می‌کنیم ، مسأله‌ای نیست  \nمسأله این است که بتوانیم زیر درختی ، کنار جوی آبی ، \nروی تخته سنگی ، در کنار هم بنشینیم ،\nو خستگی از تن و روح، بتکانیم \nخسته نشدن ، خلافِ طبیعت است \nهمچنان که، خسته ماندن \nدیگر نمی‌گویم که ما تا زنده‌ایم ، خسته نخواهیم شد \nبلکه می‌گویم: ما هرگز ، خسته نخواهیم ماند.\nاز کتاب یک عاشقانه آرام", "poet_nationality": "ایرانی", "poet_name": "نادر ابراهیمی", "poet_link": "https://echolalia.ir/category/sher/iranian-poets/nader-ebrahimi/"}
{"title": "پدرم میگوید از سولماز بگذر", "link": "https://echolalia.ir/%d9%be%d8%af%d8%b1%d9%85-%d9%85%db%8c%da%af%d9%88%db%8c%d8%af-%d8%a7%d8%b2-%d8%b3%d9%88%d9%84%d9%85%d8%a7%d8%b2-%d8%a8%da%af%d8%b0%d8%b1-%d9%86%d8%a7%d8%af%d8%b1-%d8%a7%d8%a8%d8%b1%d8%a7%d9%87%db%8c/", "poem": "پدرم میگوید از سولماز بگذر\nکه رنج میآورد\nمادرم گریه می کند از سولماز بگذر\nکه مرگ می آورد\nخواهرهایم به من نگاه می کنند … باخشم\nکه ذلیل دختری شده ام\nآه سولماز\nاینها چه می دانند که عاشق سولماز بودن چه درد شیرینی است\nبه کوه می گویم سولماز را می خواهم\nجواب می دهد من هم\nبه دریا می گویم سولماز را می خواهم\nجواب می دهد من هم\nدر خواب می‌گویم سولماز را می خواهم\nجواب می شنوم من هم\nاگر یک روز به خدا بگویم سولماز را می خواهم\nزبانم لال\nچه جواب خواهد داد؟", "poet_nationality": "ایرانی", "poet_name": "نادر ابراهیمی", "poet_link": "https://echolalia.ir/category/sher/iranian-poets/nader-ebrahimi/"}
{"title": "سورنجان‌ها", "link": "https://echolalia.ir/colchicum/", "poem": "سبزه زهرآگین ولی زیبا بُوَد در پاییز \nگاوها حین چرا در آنجا \nنرم نرمک سَم به جسم خویشتن اندرکنند \nگل حسرت آبی و یاسی رنگ \nگل دهد در آنجا، چشم‌های تو به رنگ آن گل \nنیلگون همچو کبودی شان اند و به ماننده‌ی این پاییزاند \nذره ذره می‌شود مسموم بهر چشم‌هایت عمر من \nکودکان مدرسه سر می‌رسند با غوغا \nتن‌شان در کرباس لبشان نغمه‌ی ساز \nمی‌کنند آن طفلان گل حسرت‌ها را که شبیه‌اند به مادرهایی \nدُختِ دخترهاشان و  به رنگ پشت پلکان تُو‌ اند\nکه به هم می‌کوبند مثل گل‌ها که به هنگامه‌ی تکتازی باد تن به هم می‌کوبند \nپاسبان گله آنک زیرلب می‌خواند \nسبزه‌ی گسترده‌ی بد کِشته‌ی پاییز را \nتا ابد جمله رها می‌سازند کاهل و نعره زنان آن گاوان", "poet_nationality": "فرانسه", "poet_name": "گیوم آپولینر", "poet_link": "https://echolalia.ir/category/sher/french-poets/guillaume-apollinaire/"}
{"title": "خزان نا خوش", "link": "https://echolalia.ir/unwell-fallen/", "poem": "ای خزان ناخوش و دلپسند \nآنگاه که تندباد بر گلستان‌ها بوزد \nو برف بر باغستان‌ها ببارد\nهان بیچاره خزان \nتو جان خواهی سپرد\nدر سپیدی و سرشاری برف و میوه‌های رسیده بمیر \nدر اوج آسمان قرقی‌ها بال می‌گسترند \nبر فراز سر ناز پریزادان سبز گیسو \nو نو باوه‌هایی که هرگز دل نسپرده‌اند\nدر کوره راه‌های دوردست \nگوزن‌ها نعره زدند\nو چه مایه دوست می دارم ای فصل \nچه مایه دوست می دارم هیاهوی تو را\nمیوه‌های پادرختی بی آنکه دستی بچیندشان \nباد و بیشه‌ای که می‌گریند \nاشک‌هایشان جملگی در پاییز برگ به برگ \nبرگ‌هایی که لگدکوب می‌شوند \nقطاری که در گذر است\nزندگی جاریست", "poet_nationality": "فرانسه", "poet_name": "گیوم آپولینر", "poet_link": "https://echolalia.ir/category/sher/french-poets/guillaume-apollinaire/"}
{"title": "لطفِ تبعید شده", "link": "https://echolalia.ir/exiled-favor/", "poem": "گورت را گم کن، \nگورت را گم کن ای رنگین کمانِ من \nرنگ‌های افسون‌گر گم شوید \nاین تبعید برایت لازم است \nهمچون دخترِ کوچکِ پادشاه با شال‌های متغیر \nو رنگین کمان تبعید شده است \nچون هر که را رنگین کمانی باشد تبعید می‌کنیم \nاما پرچمی به پرواز در آمده است \nجایگاه‌ات را در بادِ شمال پیدا کن", "poet_nationality": "فرانسه", "poet_name": "گیوم آپولینر", "poet_link": "https://echolalia.ir/category/sher/french-poets/guillaume-apollinaire/"}
{"title": "از توضیحِ آن عاجزم", "link": "https://echolalia.ir/i-cant-explain-it/", "poem": "اگر گریه کنم \nآیا شما می‌توانید \nصدای مرا از میانِ مصراع‌های من بشنوید؟ \nاشکِ چشم‌های مرا آیا \nبا دست‌های‌تان می‌توانید لمس کنید؟\nپیش از آن‌که به این درد مبتلا شوم \nنمی‌دانستم که ترانه‌های تو این‌همه زیبا \nولی کلمه‌ها این‌همه بی‌کفایت‌اند\nجایی هست – می‌شناسم –\nکه امکانِ گفتنِ هر چیزی وجود دارد \nبه آن‌جا بسیار نزدیک شده‌ام – حس می‌کنم –\nولی از توضیحِ آن عاجزم.", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "در چنان هنگامی بیا", "link": "https://echolalia.ir/come-at-such-a-time/", "poem": "چشم به راه توام\nدر چنان هنگامی بیا\nکه گذشتن از تو ممکن نباشد\nو زخمِ دستانم که برای پاره کردن زنجیر ها تلاش کرده بودند\nکم کم بهتر شوند\nدر چشمانم جوری تاریکی باشد\nکه همه فکر کنند کور شدم\nاشک‌های روی گونه‌هایم خشک شوند\nلبهایم ترک بردارند.\nدر چنان هنگامی بیا\nکه گذشتن از تو ممکن نباشد\nشاید عشق‌های زیادی را تجربه کرده باشم\nولی هیچکدام در فکرم نیستند\nهیچکدام نمی‌توانند جمله‌هایم را کامل کنند.\nهیچکدام نمی‌توانند شب را به صبح پیوند بزنند\nخنده‌های هیچ یکشان همانند خنده‌های تو در ذهنم نیست\nخیال هیچ‌یکشان به زیبایی خیال تو در ذهنم نیست\nرد هیچ یک بر بدنم نیست\nدر چنان هنگامی بیا\nکه گذشتن از تو ممکن نباشد\nکه هیچ کس نتواند سکوتم را به هق هق گریه بدل کند\nدستانم در دستان هیچکس ذوب نشود\nلبهایم وقتی نام تو را می‌گویند از آتشش بسوزند\nهر بدنی که سعی دارد جایگزینت شود\nمثل شن‌های روان سرازیر شود\nدر چنان هنگامی بیا که\nمی‌پندارم فراموشت کردم\nمی‌پندارم که تسلیم شدم\nمی‌پندارم که دیگر دوستت ندارم\nدر چنان هنگامی بیا\nکه هر ذره خونی که در رگانم جاریست\nدر مقابل جاذبه‌ی زمین تاب آورد\nآه….\nآه….\nدر چنان هنگامی بیا\nکه گذشتن از تو ممکن نباشد", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "فروردین", "link": "https://echolalia.ir/farvardin/", "poem": "غیرممکن است \nشعر نوشتن \nاگر که عاشق باشی \nو شعر ننوشتن \nاگر که ماه، \nماهِ فروردین باشد.\nاز کتاب دیجیتال مفت زندگی می‌کنیم مفت", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "اگر گریه کنم", "link": "https://echolalia.ir/if-i-cry/", "poem": "‍ اگر گریه کنم صدایم را از مصرع‌هایم خواهید شنید؟ \nاشک‌هایم را با دستانتان می‌توانید لمس کنید؟ \nنمی‌دانستم کلمات زیبای ترانه‌ها \nاین قدر بی‌کفایت‌اند \nمی‌دانم پیش از مبتلا شدن به درد \nجایی هست \nکه بیان هرچیزی آنجا ممکن است \nکاملا نزدیک می‌شوم \nمی‌شنوم \nاما توان بیان ندارم…", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "این هوا", "link": "https://echolalia.ir/this-air/", "poem": "چنین هوای خوبی مرا بر باد داد \nدر چنین هوایی از شغلم در اداره اوقاف \nاستعفا دادم \nدرچنین هوایی به توتون خو کردم \nدر چنین هوایی عاشق شدم \nخرید نان و نمک برای خانه را \nدر چنین هوایی فراموش کردم \nبیماری شعر سرودنم \nدر چنین هوایی عود کرد \nچنین هوای خوبی مرا بر باد داد…", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "لب ها و موهایش بوی دریا می‌دادند", "link": "https://echolalia.ir/%d9%84%d8%a8-%d9%87%d8%a7-%d9%88-%d9%85%d9%88%d9%87%d8%a7%db%8c%d8%b4-%d8%a8%d9%88%db%8c-%d8%af%d8%b1%db%8c%d8%a7-%d9%85%db%8c%e2%80%8c%d8%af%d8%a7%d8%af%d9%86%d8%af/", "poem": "انگار همین لحظه از دریا بیرون آمده است\nلب ها و موهایش تا دم سحر\nبوی دریا می‌دادند\nسینه‌ی افتان و خیزانش\nمثل موج دریا\nمی‌دانستم فقیر است\nاما همیشه که نمی‌توان از فقر صحبت کرد\nدر گوشم آرام\nترانه‌هایی از عشق خواند\nکه می‌داند در زندگی‌اش ، در نبردش با دریا\nچه آموخته\nچه اندوخته\nپهن کردن تور ماهیگیری\nجمع کردن آن\nدستانش را در دست هایم گذاشت\nتا ماهی خاردار را یاد آورم\nآن شب در چشمانش دیدم\nدریایی برآمده از دریا\nدر موهایش\nموجی سوار بر موج\nو من حیران\nبه این سو و آن سو رفتم\nدر دنیای رویاها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "صدای قطار", "link": "https://echolalia.ir/%d8%b5%d8%af%d8%a7%db%8c-%d9%82%d8%b7%d8%a7%d8%b1/", "poem": "غریبم؛\nدر این شهر،\nنه زیبایی است که تسلایم دهد\nنه چهره ای آشنا\nدر انتظار شنیدن صدای یک قطارم\nدو چشمم\nدو چشمه\nکتاب رنگ قایق ها مال شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "مفت و مجانی زندگی می‌کنیم", "link": "https://echolalia.ir/%d9%85%d9%81%d8%aa-%d9%88-%d9%85%d8%ac%d8%a7%d9%86%db%8c-%d8%b2%d9%86%d8%af%da%af%db%8c-%d9%85%db%8c%e2%80%8c%da%a9%d9%86%db%8c%d9%85/", "poem": "مفت و مجانی زندگی می‌کنیم، مجانی؛\nهوا مجانی، ابر مجانی؛\nدره و تپه مجانی؛\nباران و گِل و لای مجانی؛\nبیرون اتوموبیل‌ها،\nدرب سینماها،\nویترین مغازه‌ها مجانی؛\nاما نان و پنیر مجانی نیست\nآب چشمه مجانی؛\nبه بهای سر، آزادی،\nاسارت و بند مجانی؛\nمجانی زندگی می‌کنیم، مجانی.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "اما توان گفتنش را ندارم", "link": "https://echolalia.ir/%d8%a7%d9%85%d8%a7-%d8%aa%d9%88%d8%a7%d9%86-%da%af%d9%81%d8%aa%d9%86%d8%b4-%d8%b1%d8%a7-%d9%86%d8%af%d8%a7%d8%b1%d9%85/", "poem": "اگر گریه کنم صدایم را خواهید شنید،\nلا به لای مصراع‌های شعرم؛\nآیا می‌توانید لمس کنید،\nاشک‌هایم را،\nبا دست‌هایتان؟\nاز زیبایی ترانه‌ها وُ\nبی کفایت بودن کلمه‌ها\nبی خبر بودم،\nپیش از آن که به این درد دچار شوم.\nجایی هست، می‌دانم؛\nکه می‌توان هر چیزی را به زبان آورد؛\nخیلی نزدیک شده ام، حسش می‌کنم؛\nاما توان گفتنش را ندارم.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "درخت زیبای من", "link": "https://echolalia.ir/%d8%af%d8%b1%d8%ae%d8%aa-%d8%b2%db%8c%d8%a8%d8%a7%db%8c-%d9%85%d9%86/", "poem": "در محله ی ما\nاگر غیر از تو درختی بود\nنمی‌توانستم اینقدر دوستت داشته باشم.\nاما اگر تو\nبه همراه ما\nلی‌لی بازی بلد بودی\nتو را بیشتر دوست می‌داشتم.\nدرخت زیبای من!\nوقتی که خشک شوی\nما هم به امید خدا\nبه محله ی دیگری اسباب‌کشی خواهیم کرد.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "همه چیز ناگهان اتفاق افتاد", "link": "https://echolalia.ir/%d9%87%d9%85%d9%87-%da%86%db%8c%d8%b2-%d9%86%d8%a7%da%af%d9%87%d8%a7%d9%86-%d8%a7%d8%aa%d9%81%d8%a7%d9%82-%d8%a7%d9%81%d8%aa%d8%a7%d8%af/", "poem": "همه چیز ناگهان اتفاق افتاد\nناگهان نور خورشید زمین را روشن کرد؛\nناگهان آسمان پدیدار شد؛\nآبی ناگهان.\nهمه چیز ناگهان اتفاق افتاد؛\nناگهان بخار از خاک بلند شد؛\nناگهان درخت جوانه زد، شکوفه روئید.\nناگهان میوه رسید.\nناگهان،\nناگهان؛\nهمه چیز ناگهان اتفاق افتاد.\nناگهان دختر، ناگهان پسر؛\nراه‌ها، بیابان‌ها، گربه‌ها، انسان‌ها…\nناگهان عشق اتفاق افتاد،\nشادی ناگهان.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "آنهایی که تنها هستند", "link": "https://echolalia.ir/%d8%a2%d9%86%d9%87%d8%a7%db%8c%db%8c-%da%a9%d9%87-%d8%aa%d9%86%d9%87%d8%a7-%d9%87%d8%b3%d8%aa%d9%86%d8%af/", "poem": "نمی‌دانند آنهایی که تنها نیستند،\nسکوت چگونه انسان را به هراس می‌اندازد؛\nانسان چگونه با خودش حرف می‌زند،\nکسی که در حسرت یک دل است،\nچگونه به سمت آینه‌ها می‌دود،\nنمی‌دانند.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "این شاعرها از معشوقه‌ها بدترند", "link": "https://echolalia.ir/%d8%a7%db%8c%d9%86-%d8%b4%d8%a7%d8%b9%d8%b1%d9%87%d8%a7-%d8%a7%d8%b2-%d9%85%d8%b9%d8%b4%d9%88%d9%82%d9%87%e2%80%8c%d9%87%d8%a7-%d8%a8%d8%af%d8%aa%d8%b1%d9%86%d8%af/", "poem": "این شاعرها از معشوقه‌ها بدترند\nاین چه مصیبتی ست که از دست این آدم‌ها می‌کشم؟\nمگر ممکن است تمام شب را\nدر محرمیت مصراعی بگذارانی؟\nگوش کن، ببینم می‌توانی بشنوی\nترانه ی پشت بام‌ها و دودکش‌ها را\nیا این که صدای مورچه‌ها را\nکه به لانه شان گندم می‌برند؟\nآیا ممکن است، منتظر طلوع خورشید نشویم،\nتا در کنار دریا قافیه‌های دست دوم را\nبه رفتگران جلوی خانه ام بدهم؟\nشیطان می‌گوید: «بازکن پنجره را؛\nداد و فریاد کن، داد و فریادکن، داد و فریاد کن تا صبح.»\nترجمه: \nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "یادگاری", "link": "https://echolalia.ir/%db%8c%d8%a7%d8%af%da%af%d8%a7%d8%b1%db%8c/", "poem": "زخم چاقوی پیشانی ام\nبه خاطر توست\nقوطی سیگارم یادگاری ات\nدر تلگراف\n«گفتی هر کاری داری بگذار و بیا»\nچگونه فراموشت کنم،\nمعشوقه‌ی روسپی‌ام؟\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "به سوی آزادی", "link": "https://echolalia.ir/%d8%a8%d9%87-%d8%b3%d9%88%db%8c-%d8%a2%d8%b2%d8%a7%d8%af%db%8c/", "poem": "قبل از طلوع خورشید\nدریا که هنوز سفیدِ سفید است،\nبه راه خواهی افتاد.\nشهوتِ گرفتن پارو در کف دست‌هایت،\nسعادت انجام دادن کاری در آن\nخواهی رفت،\nدر تلاطم تورهای ماهیگیری خواهی رفت.\nاز رو به رو ماهی‌ها به راهت خواهند آمد؛\nشاد خواهی شد.\nتورها را که تکان بدهی\nدریا را، پولک پولک به دست خواهی گرفت؛\nزمانی که در گورستان‌های سنگلاخ‌هایشان،\nروح مرغان دریایی سکوت می‌کند،\nناگهان،\nقیامتی در افق‌ها بر پا خواهد شد.\nپری‌های دریایی را می‌گویی،\nپرندگان را می‌گویی؛\nعید‌ها، گشت و گذارها را می‌گویی،\nجشن‌ها و شادی‌ها را می‌گویی؟\nجماعت عروسی‌ها را، نخ‌های رنگی را،\nتور صورت‌ها را، چراغانی‌ها را؟\nهی!\nچرا ایستاده ای، خودت را به دریا بزن؛\nکسی منتظرت هست، بی خیال شو؛\nمگر نمی‌بینی، در همه جا آزادی را؛\nبادبان شو، پارو باش، سکان شو؛\nماهی شو، آب باش؛\nبرو تا آنجا که می‌توانی.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "چشم به راه توام", "link": "https://echolalia.ir/%da%86%d8%b4%d9%85-%d8%a8%d9%87-%d8%b1%d8%a7%d9%87-%d8%aa%d9%88%d8%a7%d9%85/", "poem": "چشم به راه توام\nدر چنان هوایی بیا\nکه دست کشیدن از تو غیر ممکن باشد.\nاز کتاب ترانه‌ی پشت بام‌ها و دودکش‌‌ها", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "هیچ کدام مال او نیست", "link": "https://echolalia.ir/%d9%87%db%8c%da%86-%da%a9%d8%af%d8%a7%d9%85-%d9%85%d8%a7%d9%84-%d8%a7%d9%88-%d9%86%db%8c%d8%b3%d8%aa/", "poem": "هیچ کدام مال او نیست\nاما هر یک نام غم‌انگیزی دارد:\n«صبح اردیبهشت»\n«پس از باران»\nو\n«رقص»\nهر بار که نگاهشان می‌کنم\nبغض گلویم را می‌گیرد\n \n \nاز مجموعه: رنگ قایق ها مالِ شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "اینک آواز", "link": "https://echolalia.ir/%d8%a7%db%8c%d9%86%da%a9-%d8%a2%d9%88%d8%a7%d8%b2/", "poem": "بعد از آن پیک‌های شراب\nپس از آن ظرف‌های میوه\nفراموش‌مان شد نغمه‌ای با هم سر دهیم\nدر آن غروب جدایی‌مان\nبه شهادت ستارگان شبانگاهی\nما باز هم آواز می‌خواندیم\nاما\nدیگر به تنهایی\n \n \nاز مجموعه: رنگ قایق ها مالِ شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "خوابیده به پشت", "link": "https://echolalia.ir/%d8%ae%d9%88%d8%a7%d8%a8%db%8c%d8%af%d9%87-%d8%a8%d9%87-%d9%be%d8%b4%d8%aa/", "poem": "او خوابیده است به پشت\nدامنش اندکی بالا رفته\nیک دستش زیر سرش، زیر بغلش پیداست\nو دست دیگرش روی سینه\nمی‌دانم منظوری ندارد\nلعنت بر شیطان\nمی‌دانم\nمن هم منظوری ندارم\nاما آخر آدم\nآدم چطوری می‌تواند این‌گونه بخوابد؟\nاز مجموعه: رنگ قایق ها مالِ شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "از عشق قدیمی رها گشته‌ام", "link": "https://echolalia.ir/%d8%a7%d8%b2-%d8%b9%d8%b4%d9%82-%d9%82%d8%af%db%8c%d9%85%db%8c-%d8%b1%d9%87%d8%a7-%da%af%d8%b4%d8%aa%d9%87%e2%80%8c%d8%a7%d9%85/", "poem": "از عشق قدیمی رها گشته‌ام\nدیگر همه‌ی زن‌ها زیبایند\nپیراهنم تازه است،\nبه حمام رفته ام وُ\nصورتم را اصلاح کرده ام\nصلح شده…\nبهار آمده…\nآفتاب طلوع کرده است.\nبه خیابان رفته‌ام، انسان‌ها آسوده‌اند\nمن هم آسوده‌ام\nترجمه‌ از", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "تنهایی", "link": "https://echolalia.ir/%d8%aa%d9%86%d9%87%d8%a7%db%8c%db%8c-%d8%a7%d9%88%d8%b1%d9%87%d8%a7%d9%86-%d9%88%d9%84%db%8c/", "poem": "نمی‌دانند آنهایی که تنها نیستند\nسکوت چگونه انسان را به هراس می‌اندازد\nانسان چگونه با خودش حرف می‌زند\nکسی که در حسرت یک‌دل است\nچگونه به سمت آینه‌ها می‌دود،\nنمی‌دانند\nترجمه‌ از", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "زیباترین شعرم", "link": "https://echolalia.ir/%d8%b2%db%8c%d8%a8%d8%a7%d8%aa%d8%b1%db%8c%d9%86-%d8%b4%d8%b9%d8%b1%d9%85/", "poem": "روزهایی که\nسودای عشق\nدر سر داشتم\nعادت به نوشتن شعر\nنداشتم\nبا این حال\nزیباترین شعرم را\nروزی نوشتم\nکه عاشق اش بودم\nاز این رو\nشعرم را\nاولین بار\nبرای او خواهم خواند", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "هنوز در قید حیاتی؟", "link": "https://echolalia.ir/%d9%87%d9%86%d9%88%d8%b2-%d8%af%d8%b1-%d9%82%db%8c%d8%af-%d8%ad%db%8c%d8%a7%d8%aa%db%8c%d8%9f/", "poem": "وقتی داشتیم دُم بادبادکی را می چسباندیم\nکه با هم درستش کرده بودیم\nتپش قلب کوچکت را می دیدم\nحتا از فکرم هم نمی گذشت\nکه احساساتم را به تو بگویم\nآیا هنوز در قید حیاتی؟\nاز کتاب رنگ قایق ها مال شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "بیهوده مشغول کردن دیگران", "link": "https://echolalia.ir/%d8%a8%db%8c%d9%87%d9%88%d8%af%d9%87-%d9%85%d8%b4%d8%ba%d9%88%d9%84-%da%a9%d8%b1%d8%af%d9%86-%d8%af%db%8c%da%af%d8%b1%d8%a7%d9%86-%d8%a7%d9%88%d8%b1%d9%87%d8%a7%d9%86-%d9%88%d9%84%db%8c/", "poem": "تمام زن های زیبا فکر کرده بودند\nکه هر شعر عاشقانه ای که نوشتم\nبرای آنها نوشته شده.\nو من دائما اذیت می شدم\nاز این که نوشته هایم\nآن ها را بیهوده به خود مشغول کرده.", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "ادیت آلمرا", "link": "https://echolalia.ir/%d8%a7%d8%af%db%8c%d8%aa-%d8%a2%d9%84%d9%85%d8%b1%d8%a7-%d8%a7%d9%88%d8%b1%d9%87%d8%a7%d9%86-%d9%88%d9%84%db%8c/", "poem": "احتمالا در این لحظه او،\nنزدیک بروکسل است\nکنار یک دریاچه\nدارد به ادیت آلمِرا فکر می کند.\nادیت آلمِرا\nویولن اولِ یک ارکستر کولی ست\nکه در کافه شانتان ها\nعشق جمع می کنند.\nاو،\nبه کسانی که تشویقش می کنند\nتعظیم می کند و\nلبخند می زند.\nکافه شانتان ها قشنگ اند؛\nآدم آنجا می تواند عاشق شود\nعاشقِ دختر هایی که کارشان ویولون زدن است\nترجمه: \nاز مجموعه: رنگ قایق ها مالِ شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "به طرف کشتی سازی که می روی", "link": "https://echolalia.ir/%d8%a8%d9%87-%d8%b7%d8%b1%d9%81-%da%a9%d8%b4%d8%aa%db%8c-%d8%b3%d8%a7%d8%b2%db%8c-%da%a9%d9%87-%d9%85%db%8c-%d8%b1%d9%88%db%8c/", "poem": "به طرف کشتی سازی که می روی\nدریا را خواهی دید\nدست و پایت را گم نکن\nترجمه: \nاز مجموعه: رنگ قایق ها مالِ شما", "poet_nationality": "ترکیه", "poet_name": "اورهان ولی", "poet_link": "https://echolalia.ir/category/sher/turkey-poet/orhan-veli-kanik/"}
{"title": "مادر", "link": "https://echolalia.ir/mother/", "poem": "من هیچگاه تیر و کمان نداشتم مادر\nنه پرنده‌ای را زده‌ام\nنه شیشه‌ی کسی را شکسته‌ام\nاما،بچه‌ی چندان خوبی هم نبودم\nهیچگاه دلت را نشکستم،همیشه گردن خود را شکستم\nمن در طول زندگی،همیشه خود را آزردم\nهرچند ساکت به نظر آیم\nمغرور و طوفانی‌ام مادر\nمانند یک نیزه\nهمیشه در مقابل آینه\nصاف ایستاده ام مادر\nمن هیچگاه کاری نکردم که به تو بد بگویند\nیا آبرویت لکه‌دار شود\nاما مشت‌های زیادی به سینه‌ام کوبیده‌ام\nقلبم را بسیار خسته کرده‌ام\nمن در طول عمرم،بیش از همه خود را مواخذه کرده‌ام\nمن هیچگاه معشوقه‌ای نداشتم مادر\nنه آشیانه‌ای ساختم\nنه هیچگاه بخت با من یار بود\nعمرم حراج شد\nبدون آنکه، حتی گلوی کودک‌ام را ببوسم\nهرکه را از صمیم قلب دوست داشتم\nدلش را به دیگری داد\nیک مرغ عشق داشتم،که آن هم از تنهایی دق کرد\nمگر تو همیشه مرا با تلخی‌ها شیر دادی مادر؟\nیا به اسم فرزند سنگی بزرگ زائیدی مادر؟\nاذیت نیستم،زحمت نیستم،به هیچ وجه مصیبت نیستم\nتنها روی عسل تو مگس نشست؟بگو؟\nخب مرا به دنیا آوردی،\nاما با چه سرشتی؟\nمن هیچ رویایی نداشته‌ام مادر\nنه برای تو آسایش به ارمغان آوردم\nنه خود روی آسایش دیدم\nاین زندگی حتی یک عکس شاد هم از ما نگرفت\nمانند کلیدی گمشده بی‌صاحبم مادر\nنه دست دوستی بر شانه‌ام\nنه دست شفقتی بر موهایم\nمانند گل و لای بی‌فایده‌ی روان روی جاده‌هایم مادر\nمانند خیس شدنم\nلرزیدنم\nمانند بارانم مادر\nسالیان سال اشک‌هایت را در کدامین دریا ریختی مادر\nآه بمیرم من\nتو مرا به چه امید زائیدی مادر؟\nزندگی مگر چیست مادر؟\nیک قصه!یک بازی نیست مگر؟\nببین،اسباب بازی‌هایم شکست\nعمرم گذشت\nعشقم هدر شد\nباور کن من هیچگاه بزرگ نشدم.", "poet_nationality": "ترکیه", "poet_name": "یوسف هایال اوغلو", "poet_link": "https://echolalia.ir/category/sher/turkey-poet/yusuf-hayaloglu/"}
{"title": "ما سه نفر بودیم", "link": "https://echolalia.ir/%d9%85%d8%a7-%d8%b3%d9%87-%d9%86%d9%81%d8%b1-%d8%a8%d9%88%d8%af%db%8c%d9%85-%d8%a7%d8%ad%d9%85%d8%af-%da%a9%d8%a7%db%8c%d8%a7/", "poem": "از ساندکلاود بشنوید. (نیاز به فـیلـترشـکن دارد) 👇\n«ما سه نفر بودیم» که به ترکی Biz üç kişiydik ، نام ترانه‌ای مشهور از یوسف هایال اوغلو ترانه‌سرا چپ‌گرای ترکیه است که آن را احمد کایا شاعر و خواننده و فعال مدنی و سیاسی ترکیه ای اجرا کرده است. در زیر شما می توانید ترجمه ی زیبای آن از خانم فرشته درویش وند را بخوانید.\nما سه نفر بودیم\nبدر خان ، نازلی‌جان و من\nسه دهان ، سه دل ، سه فشنگِ سوگند خورده\nناممان همچو بلایی بر کوه و سنگ‌ها نوشته شده بود\nگناه سنگینی بر گردن،و تفنگی چلیپاوار آویخته بر سینه\nانگشت بر ماشه و گوش در انتظار\nپشتمان را به خاک امانت سپرده بودیم\nدست‌هایمان را که از سرما می‌لرزید بر شوکران تلخ می‌مالدیم\nو زیر لحافی از ستاره،به آغوش هم پناه می‌بردیم\nدریا دور بود،و تنهایی غذابمان می‌داد\nشب به پرتگاهی می‌مانست با صدای شغال‌های دور\nکه بر صورت ،نان و ترانه‌امان می‌خورد و می‌گذشت\nنازلی‌جان به سینه‌اش آویشن می‌مالید\nو عطر سرمست کننده‌اش در هوا می‌پیچید او را پنهانی می‌نگریستیم\nدلمان به هوایش پر می‌کشید\nشاید نازلی جان را در نی‌لبک چوپانی ازدست دادیم\nبا شب پره ها یکی شد ،پرپر زد و سوخت\nپروانه‌ی نحیفِ مرده‌ای میانمان باقی گذاشت\nهمچو گلوله و مین شعله ور گشته و ناپدید شد\nای نازلی‌جان،آهوی کوهپایه‌های وحشی\nنازلی‌جان که توفان موهایش را شانه کرد\nآیا تو نیز این‌چنین به سرزمین ستارگان می‌رفتی\nای نازلی‌جان،زخم خورده از خانه‌ی جان\nنازلی‌جان گُل فلات‌های خنک\nنازلی‌جان سرشار از هیجان دیوانه‌وار\nدر سینه‌ام پروانه‌ی عشق\nنازلی‌جان،آه نازلی‌جان\nدیگر مانند قشون‌های شکست خورده\nله شده و تنها\nگذشتیم با لباس و دلی پاره پاره\nآنچه باقی ماند احساسی مرگ‌وار و سکوتی گنگ\nرفتیم،با غیبت نازلی‌جان میان ما\nدر گذرگاهی بدر خان را از قفا زدند\nچه محاصره‌های عظیمی را که شکافته به پیش رفتیم\nهمچو تفنگی که از دوش سُر خورد\nبا دست‌هایِ آویزان در کنارش\nمرگ همچو گزنه‌ها اطرافش را گرفت\nسایه‌اش در نور ماه همچو درختی واژگون\nدراز کشیدم و با قطره اشکی مژه‌هایش را لمس کردم\nدر حالی که طنین ضربان تمام شده‌ی قلبم،سینه‌ام را می‌شکافت\nانگار شوخی‌ئی بیش نبود ، انگار الان است که بیدار شود\nآتش بهم زند و سیگاری بپیچاند\nآه،اما مرگ صادقانه سرِ قرار بود\nاو نیز همچون نازلی‌جان دیگربار نخواهد بود\nای بدرخان،هیولای شب‌های قیرگون\nای بدرخان،بلای کمینگاه‌های لعنتی\nتو نیز انسانی بودی که چنین به زانو درآیی،حرف بزن\nای‌بدرخان،ای مزارت آشیانه‌ی عقاب\nبدر خان،فراری کوه‌های ارغوانی\nبدر خان،شاهِ آبی چشمان\n(ویرایش بر ترجمه:بدرخان، آبی چشمانش شاحان*)\nچاقویی در ظلمت شب لال\nبدرخان،آه بدرخان\nما سه نفر بودیم\nسه گلِ انتحار\nبدریحان ، نازلی‌جان و من(صوبحی*)\nدانلود mp3 این ترانه از لینک زیر\nدانلود کنید\nاین ترانه را احمد کایا با عنوان Biz üç kişiydik اجرا کرده است.\n* شاحان: به معنای درخشش چشم در تاریکی\n*صوبحی:مصطفی صوبحی از بنیان گذاران حزب کمونیست ترکیه(۱۹۲۱_۱۸۸۳)", "poet_nationality": "ترکیه", "poet_name": "یوسف هایال اوغلو", "poet_link": "https://echolalia.ir/category/sher/turkey-poet/yusuf-hayaloglu/"}
{"title": "هر روز با او روبرو می شدم", "link": "https://echolalia.ir/%d9%87%d8%b1-%d8%b1%d9%88%d8%b2-%d8%a8%d8%a7-%d8%a7%d9%88-%d8%b1%d9%88%d8%a8%d8%b1%d9%88-%d9%85%db%8c-%d8%b4%d8%af%d9%85/", "poem": "هر روز با او روبرو می شدم\nسر یکی از صف ها\nبلیط یک اتوبوس\nسخت در مشتش فشرده بود\nسیر نشده از خواب هایش\nبا چشمانی لرزان\nاگر می فهمید نگاه هایم را\nسرش یه سمت جلو خم می شد\nگمان کنم\nپدر و مادرش مرده باشند\nو خواهرش او را از مدرسه باز داشته\nو سر کار فرستاده بودش\nچه رویاهایی می دید\nچه کسی می داند به اندازه تمام جاده ها\nهی تبسمی به صورتش می دوید\nوقتی که ناغافل از خواب می پرید\nیک دخترک کوچک\nبا موهایی پریشان\nبا پاهایی برهنه  در جاده ها\nمی لرزدیدند،دستهایش می لرزیدند\nتازه فهمیدم،بعد چند روزی\nوقتی که در ایستگاه ندیدمش\nاشناهایش گفتند،اگر چه\nبار اول باور نکردم\nیک روز غوطه ور در رویایی\nداخل یک روپوش آبی رنگ\nکارخانه نیست انگار\nباغچه یک مدرسه است\nناگهان چرخ دنده ها\n دست هایش را دزدیدند\nو اینگونه کودکم\nبهای رویایش را پرداخت\nلبخندش یخ زده بود\nکنار دهانش\nپژمرده بود طفلک\nدر اولین بهار زندگی اش\nیک دختر کوچک\nبا قلب کوچک معصومش\nدر آغوش مرگ\nمی لرزد\nمی لرزد\nمی لرزد\nدست هایش\nترانه از ‌_اغلو\n \nاین ترانه را احمد کایا با عنوان Bir Minik Kız çocuğu اجرا کرده است", "poet_nationality": "ترکیه", "poet_name": "یوسف هایال اوغلو", "poet_link": "https://echolalia.ir/category/sher/turkey-poet/yusuf-hayaloglu/"}
{"title": "من عصایی پوسیده ام", "link": "https://echolalia.ir/%d9%85%d9%86-%d8%b9%d8%b5%d8%a7%db%8c%db%8c-%d9%be%d9%88%d8%b3%db%8c%d8%af%d9%87-%d8%a7%d9%85/", "poem": "من عصایی پوسیده ام\nدرد راهم را به زندان ها انداخت\nعیسایی به صلیب درآمده ام\nدرد مرا در گیر میخ ها انداخت\nپیرسلطان را هم بر دار دیدم\nعشق مرا مفتون چوبه ی دار کرد\nحاجی بکتاش را در چمنزار دیدم\nعشق مرا مراد آهویی کرد\nبر هر شعله ای؛ بر هر آتشی\nدرد مرا اخگری کرد\nبر این کوه ها؛ بر این راه ها\nعشق مرا خس و خاشاک کرد\nمن می سوزم برای عشق\nمن می سوزم برای گـُل\nکه این آتش خاموش نشود\nمن می سوزم برای که؟\nمن می سوزم برای تو\nتا دست کم تو نسوزی!\nمن شاعری سوخته ام\nدرد مرا خاکستری بر آتش ها کرد\nدر دشت کربلا، یک حسین هستم\nدرد مرا به یک قطره ی آب حسرت کرد\nمن یونس را در درون نور دیدم\nعشق مرا بر درگاه او گل کرد\nآن مجنون را در فرار دیدم\nعشق مرا دیوانه ی لیلایی کرد\nبر هر شعله ای؛ بر هر آتشی\nدرد مرا اخگری کرد\nبر این کوه ها؛ بر این راه ها\nعشق مرا خس و خاشاک کرد\nمن می سوزم برای عشق\nمن می سوزم برای گـُل\nکه این آتش خاموش نشود\nمن می سوزم برای که؟\nمن می سوزم برای تو\nتا دست کم تو نسوزی!\nترانه از ‌_اغلو\nاین ترانه را احمد کایا با عنوان Sen Yanma Diye اجرا کرده است", "poet_nationality": "ترکیه", "poet_name": "یوسف هایال اوغلو", "poet_link": "https://echolalia.ir/category/sher/turkey-poet/yusuf-hayaloglu/"}
{"title": "در دام ظریفی هستم؛ بر سر راهم خائنان", "link": "https://echolalia.ir/%d8%af%d8%b1-%d8%af%d8%a7%d9%85-%d8%b8%d8%b1%db%8c%d9%81%db%8c-%d9%87%d8%b3%d8%aa%d9%85/", "poem": "در دام ظریفی هستم؛ بر سر راهم خائنان هستند\nدر غروب غریبی هستم که پشتم را سلاحی به کمین نشسته است\nمن در کوچه ی تو در دام نرسیدن به توام\nدر فراری هستم که بر چشمان ستم دیده ات نگاه نتوانم کرد\nدر حالی که من امشب، قلبم در دستانم\nقرار بود تنها رازم را با تو بگویم\nاگر این گلوله درونم را سوراخ نمی کرد\nدختر، تو را برمی داشتم و می رفتم\nمرا بزن؛ مرا به آن ها نده\nخاکسترم را بگیر و بر راه های دور پراکنده کن\nبگذار پراکنده شود بر کوه ها، بگذار پراکنده شود این عشق ما\nاما تو هیچ گریه نکن و صبور باش.\nدر دام ظریفی هستم؛ امشب در بهار مسموم\nدر انتهای راهی هستم؛ به بی صدایی تمام شدن\nآه در جایی هستم که دست به سوی دستانت دراز نمی توانم کرد\nدر مرگی هستم که رسیدن به آن خیال های معصوم ممکن نیست\nدر حالی که من امشب، قلبم در دستانم\nقرار بود تنها رازم را با تو بگویم\nاگر این گلوله درونم را سوراخ نمی کرد\nدختر، تو را برمی داشتم و می رفتم\nمرا بزن؛ مرا به آن ها نده\nخاکسترم را بگیر و بر راه های دور پراکنده کن\nبگذار پراکنده شود بر کوه ها، بگذار پراکنده شود این داستان ما\nاما تو هیچ گریه نکن و صبور باش.\nترانه از ‌_اغلو\nاین ترانه را احمد کایا با عنوان Beni vur اجرا کرده است", "poet_nationality": "ترکیه", "poet_name": "یوسف هایال اوغلو", "poet_link": "https://echolalia.ir/category/sher/turkey-poet/yusuf-hayaloglu/"}
{"title": "جان من کجایی تو؟", "link": "https://echolalia.ir/%d8%ac%d8%a7%d9%86-%d9%85%d9%86-%da%a9%d8%ac%d8%a7%db%8c%db%8c-%d8%aa%d9%88%d8%9f/", "poem": "نه کوه ها فرو می ریزند و نه دیوارها\nاف می کشم و می گریم؛ کجایی؟ برس\nچشمه های خشکیده؛ بهارها نیامدنی\nآه می کشم و می گریم؛ کجایی؟ برس\nجان من کجایی تو؟\nگل من کجایی تو؟\nمنتظرم بمان بمیرم تا\nآن زمان باز آیی.\nبر لباس سفیدت، بر بالش خالی ات\nسر می سایم و می گریم؛ کجایی؟ برس\nبر آتشت سوختم؛ و خاکستر شدم\nزانو می زنم و می گریم؛ کجایی؟ برس\nجان من کجایی تو؟\nگل من کجایی تو؟\nمنتظرم بمان بمیرم تا\nآن زمان باز آیی.\nترانه از ‌_اغلو\nاین ترانه را احمد کایا با عنوان Yetiş nerdesin اجرا کرده است", "poet_nationality": "ترکیه", "poet_name": "یوسف هایال اوغلو", "poet_link": "https://echolalia.ir/category/sher/turkey-poet/yusuf-hayaloglu/"}
{"title": "خدایان نقشه خودشان را دارند", "link": "https://echolalia.ir/the-gods-have-their-own-plan/", "poem": "شصت و چهار روز و شب \nدر آن مکان. \nشیمی درمانی، \nآنتی‌بیوتیک، جریان خون  \nدر کاتتر.\nسرطان خون. \nکی؟ من؟ \nدر هفتاد و دو سالگی این فکر احمقانه را داشتم \nکه با آرامش در حین خواب خواهم مرد  \nاما  \nخدایان نقشه خودشان را دارند.  \nزیردستگاه می‌نشینم، \nداغون، نیم زنده  \nهنوز در جستجوی الهامم\nاما فقط برای چند لحظه به زندگی باز گشته‌ام  \nدیگر هیچ چیز مثل همیشه نیست  \nمن دوباره متولد شده‌ام  \nتنها چند روز بیشتر  \nو چند شب دیگر را  \nدنبال می کنم  \nمثل \nهمین \nیکی.\nاز کتاب آویزان از نخ", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "دل‌های تنها", "link": "https://echolalia.ir/lonely-hearts/", "poem": "وقتی حوصله‌ات از خودت سر رفت \nدیگه خوب می‌دونی \nدیگرون هم حوصله‌ات رو ندارن \nیعنی همه اونایی که باهاشون در ارتباطی \nپشت تلفن، تو اداره پست \nاداره، سر میز غذاخوری \nآدمای خسته‌کننده \nبا داستان‌های خسته‌کننده: \nاین‌که چطوری نیروهای نامهربان زندگی \nدمار از روزگارشان در آورده \nچطور دهنشون سرویس شده \nو دیگه هیچ‌چی از دستشون بر نمی‌آد \nجز این‌که پیش تو درد و دل کنن\nبعدش وایمیستن \nو از تو انتظار دارن \nدلداریشون بدی \nاما اون‌چه واقعا آدم دلش می‌خواد \nاینه که بشاشه رو همه‌شون \nکه دیگه جرات نکنن \nباز خودشون‌و به شام دعوت کنن \nو باز راجع به زندگی تراژیک خود \nمخت رو تیلت کنن \nاز این آدما زیاد هست \nبا غم و غصه \nصف بسته‌ان برای تو \nهیشکی غیر از تو حرفاشون‌و دیگه گوش نمی‌ده \nصدها دوست و معشوق و آشنارو \nرمانده‌ان \nاما هنوز دلشون می‌خواد نق بزنن و ناله کنن \nاز همین امروز \nهمه‌شون‌و می‌فرستم پیش تو \nتا همدردی و فهمت رو بیشتر کنم \nشاید خود من هم \nآخر صف اونا\nباشم.\nاز کتاب آویزان از نخ", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "تنهایی عمیقی در جهان است", "link": "https://echolalia.ir/there-is-deep-loneliness-in-the-world/", "poem": "تنهایی عمیقی در جهان است \nکه در حرکت کُندِ عقربه‌های ساعت, \nمی‌توان حس کرد. \nمردمانِ خسته, \nمثله شدگانی از عشق یا بی‌عشقی, \nنا‌مهربان با هم, \nغنی نامهربان با غنی, \nو فقیر با فقیر. \nترسیده‌ایم. \nنظام آموزشی آموخته‌مان, \nکه همه برنده‌ایم,\nاز شکست‌ها, \nو خودکشی‌ها نگفت\nیا از وحشت رنج آورِ انسانی \nکه کسی لمسش نکرده \nیا با او سخن نرانده است \nو در تنهایی \nمشغول آب دادن گیاهان است.", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "خدایان به زمین لبخند می‌زنند", "link": "https://echolalia.ir/the-gods-smile-for-the-earth/", "poem": "در طبقه‌ی دوم نشسته‌ام \nو قوز کرده در پژامه‌ی زردم \nهنوز تظاهر می‌کنم که یک نویسنده‌ام \nدر ۷۱ سالگی \nاین غم لعنتی رهایم نمی‌کند \nو زندگی تک‌تک سلول‌های مغزم را \nتحلیل برده است \nردیف کتاب‌ها پشت سرم است \nموهای تُنُکم را می‌خارانم \nو به دنبال کلمه‌ها می‌گردم \nسال‌هاست که زن‌ها و منتقدها و دانشگاه‌ها را از خود رنجانده‌ام \nوزغ‌های عوضی \nبه زودی جشن خواهند گرفت\nبی‌دلیل ستایش شده \nشرم‌آور \nمنحرف \nدست‌هایم در صفحه کلید مکینتاشم شناور می‌شود \nهمان عزیزی که من را \nاز خیابان‌ها و نیمکت پارک‌ها جمع کرد\nدرس‌ها از اتاق‌های ارزان قیمت گرفته‌ام که فراموشم نمی‌شود\nاین‌جا در طبقه‌ی دوم نشسته‌ام \nو قوز کرده در پیژامه‌ی زردم \nهنوز تظاهر می‌کنم که یک نویسنده‌ام\nخدایان به زمین لبخند می‌زنند \nخدایان به زمین لبخند می‌زنند\nخدایان به زمین لبخند می‌زنند\nازکتاب سوختن در آب، غرق شدن در آتش", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "شمارش", "link": "https://echolalia.ir/count/", "poem": "از روی تختم \nمی‌بینم \nسه پرنده را \nکه روی یک کابل تلفن نشسته‌اند. \nیکی می‌پرد \nو پرواز می‌‌کند. \nو بعد یکی دیگر از آنها. \nیکیشان مانده، \nاین یکی هم \nمی‌رود.\nماشین تحریرم \nعین سنگ قبر \nخاموش و آرام \nو من به نظاره گر پرندگان تنزل پیدا کرده‌ام (تبدیل شده ام). \nفقط فکر کردم بگذارم توی جاکش این را بدانی.", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "چطور باید خلاص شد؟", "link": "https://echolalia.ir/how-should-to-be-released/", "poem": "اوضاع هیچ‌وقت خوب \nنبوده \nو قرار هم نیست \nبهتر شود \nجالب اینجاست که \nهراس‌هایی که در کودکی سراسیمه‌ات می‌کرد \nهمچنان با توست \nدر راه‌های مختلف \nبا چهره های گوناگون \nتو را می‌خوانند \nبا همان صدا \nهمان شکایت‌ها \nهمان نفرت‌ها \nهمان خواسته‌های \nبی‌رحمانه:\nچه آسان\nاین چهره‌ها \nخشمگین می‌شوند\nبر سر \nکوچکترین چیزها \nو چه عبوس \nوچه درهم می‌شوند \nاین چهره‌ها \nانگار پدرت \nیا دشمن درین \nآمده باشد \nبا چهره‌ای دیگر \nاین بار \nبیشتر از پیش \nانتقام‌جو.\nآیا باید به گور رفت \nاز دست این \nچهره‌های همیشه انتقام‌جو \nکه در پی تواند؟\nکتاب آویزان از نخ / نشر بوتیمار", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "ارواح حیوانات مرده", "link": "https://echolalia.ir/the-spirits-of-dead-animals/", "poem": "در کنار کشتارگاه، \n مشروب فروشی‌ای بود \n که من آنجا می‌نشستم \n و غروب آفتاب را از پنجره‌اش نگاه می‌کردم، \n پنجره‌ای که مشرف بود \n به محوطه‌ای پر از علف‌های خشک بلند. \n من هیچ‌گاه بعد از کار \n همراه بقیه در کارخانه حمام نمی‌کردم \n برای همین بوی عرق و خون می‌دادم. \n بوی عرق پس از مدتی کم می‌شود، \n اما بوی خون عصیان می‌کند، \n و قدرت می‌گیرد. \n من آنقدر سیگار می‌کشیدم \n و آبجو می‌نوشیدم \n تا حالم برای سوارشدن به اتوبوس مساعد شود \n و همراهم ارواح تمامی آن حیوانات مرده سوار می‌شدند.\nسرها به طرفم می‌چرخید، \n زنها از جایشان بلند می‌شدند \n و از من فاصله می‌گرفتند. \n وقتی که از اتوبوس پیاده می‌شدم، \n فقط باید یک چهارراه \n و یک راه‌پله را \n پیاده می‌رفتم \n تا به اتاقم برسم. \n آنجا رادیو را روشن می‌کردم \n سیگاری آتش می‌زدم \n و کسی دیگر کاری به من نداشت.", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "جزوه ی مجانی ۲۵ صفحه ای", "link": "https://echolalia.ir/twenty-five-page-free-pamphlet/", "poem": "برای یک آبجو می‌میرم \nبه خاطر و \nاز خودِ زندگی می‌میرم \nتوی یک بعد از ظهر باد گرفته‌ی هالیوود \nکف اتاق از رادیوی کوچولوی قرمزم \nسمفونی گوش می‌کنم.\nدوستی می‌گفت، \n« فقط کافیه بروی گوشه‌ی پیاده رو\nو دراز بیافتی \nیک کسی بلندت می‌کنه \nیک کسی مراقبت می‌شه. »\nاز پنجره به پیاده رو نگاه کردم \n بر پیاده رو می‌رفت \n آنجا دراز نکشید، \n فقط توی جاهای مخصوص برای آدم‌های مخصوص و $$$‌های مخصوص \n و \n راه‌های مخصوص \n وقتی توی بعد از ظهر باد گرفته‌ی هالیوود دارم به خاطر یک قوطی آبجو می‌میرم \n هیچی نیست به جز یک فاحشه زیبا خودش از جلوی پنجره تو \n رد می‌کند، \n از جلوی پنجره‌ی قحطی زده‌ی تو ردش می‌کند \n بهترین لباس‌ها را پوشیده، \n برایش مهم نیست تو چی می‌گویی، \n مهم نیست چطور نگاه می‌کنی، داری چه کار می‌کنی، \n تا وقتی که جلوی راهش سبز نشده  باشی، \nفقط یک زن است، هرگز نمی ریند، \n هیچ خونی هم توی بدن‌اش ندارد، \n لابد هم یک جور ابر بود رفیق، این طوری که شناور از جلوی پنجره گذشت.\nآن قدر مریضم که حتی نمی‌توانم دراز بکشم \nپیاده روها مرا می‌ترسانند \nکل شهر کوفتی مرا می‌ترساند، \nدارم تبدیل به چی می‌شوم، \nچیزی که الان شده‌ام \nمرا می‌ترساند\nآه، خودستایی‌ها رفته \nدویدن گنده در مرکز رفته \nتوی بعدازظهر بادگرفته هالیوود \nرادیویم ترق و تروق می‌کند و موسیقی کثیف‌اش را به بیرون تف می‌کند \nبر کف اتاق بین آن همه قوطی‌های خالی آبجو.\nحالا صدای آژیری می‌شنوم \nنزدیک‌تر می‌شود \nموسیقی متوقف می‌گردد \nمرد توی رادیو می‌گوید: \n« ما برای تان جزوه ی مجانی ۲۵ صفحه‌ای می‌فرستیم تا \nحقایقی درباره‌ی هزینه‌های کالج را بدانید.»\nآژیر در میان کوهِ کارتن‌های خالی محو می‌شود و \nدوباره بیرون پنجره را می‌نگرم و کپه‌ی جوشان ابر آن پایین ها باقی نمانده \nباد گیاه‌های آن بیرون را می‌لرزاند \nمنتظر عصرم، منتظر شب، منتظر نشستن روی صندلی در کنار پنجره \nآشپز زنده رهایش می‌کند، \nصورتی قرمز و نمک خورده – \nخرچنگ با آن دست های برنده و \nبازی ادامه پیدا می‌کند. \nیکی بیاید مرا ببرد.\nاز کتاب دعای خیر مرغ مقلد", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "پرنده آبی", "link": "https://echolalia.ir/bluebird/", "poem": "پرنده‌ای آبی در قلب من هست\nکه می خواهد پر بگیرد\nاما درون من خیلی تنگ و تاریک است برای او\nمی‌گویم اش ,آنجا بمان ,نمی‌گذارم کسی ببیندت\nپرنده‌ای آبی در قلب من هست\nکه می‌خواهد بیرون شود\nاما ویسکی‌ام را سَر می‌کشم رویش\nو دود سیگارم را می بلعم\nو فاحشه‌ها و مشروب فروشی‌ها و بقال‌ها\nهرگز نمی‌فهمند که او آنجاست.\nپرنده‌ای آبی در قلب من هست\nکه می‌خواهد بیرون شود\nاما درون من خیلی تنگ و تاریک است برای او\nمی‌گویم‌اش,همان پایین بمان\nمی‌خواهی آشفته‌ام کنی؟\nمی‌خواهی کارها را قاطی پاتی کنی؟\nمی‌خواهی در حراج کتابهایم توی اروپا غوغا به پا کنی؟\nپرنده‌ای آبی در قلب من هست\nکه می‌خواهد بیرون شود\nاما من بیشتر از این‌ها زیرک‌ام\nفقط اجازه می‌دهم ,شب‌ها گاهی بیرون برود\nوقت‌هایی که همه خوابیده اند\nتوی چشم‌هایش نگاه می‌کنم\nمی‌گویم‌اش ,می‌دانم که آنجایی\nغمگین مباش\nآن وقت فرو می‌دهم‌اش\nاما او انجا کمی آواز می‌خواند\nنمی‌گذارمش تا کاملا بمیرد\nو ما با هم به خواب می‌رویم\nانگار که با عهد نهانی‌مان\nو این آن قدر نازنین هست\nکه مردی را بگریاند\nاما من نمی‌گریم\nتو چطور؟\nپرنده‌ای آبی در قلب من است\nکه می‌خواهد بیرون بزند\nاما من سرسختم درمقابلش\nمی‌گویم: همان‌جا بمان\nنمی‌گذارم هیچ‌کس تو را ببیند\nپرنده‌ای آبی در قلب من است\nکه می‌خواهد بیرون بزند\nاما من روی او ویسکی می‌ریزم\nو دود سیگار به خوردش می‌دهم\nو روسپیان\nو مشروب‌فروشان\nو کارکنان داروخانه\nهیچ‌گاه نخواهند فهمید که او آنجاست\nپرنده‌ای آبی در قلب من است\nکه می‌خواهد بیرون بزند\nاما من سرسختم در مقابلش\nمی‌گویم آرام بگیر\nمی‌خواهی خرابم کنی؟\nمی‌خواهی کار و زندگی‌ام را\nو فروش کتاب‌هایم را در اروپا\nخراب کنی؟\nپرنده‌ای آبی در قلب من است\nکه می‌خواهد بیرون بزند\nاما من زرنگ‌ترم\nفقط می‌گذارم گاهی شب‌ها بیرون بیاید\nشب‌ها\nوقتی همه به خواب رفته‌اند\nبه او می‌گویم: می‌دانم که تو در قلب منی\nپس اینقدر غمگین نباش\nبعد او را می‌گذارم سر جایش\nاندکی می‌خواند\nچرا که هنوز کمی زنده است\nو اینگونه باهم به خواب می‌رویم\nبا رازی که بین خودمان می‌ماند\nرازی آنقدر زیبا\nکه می‌تواند مردی را به گریه بیندازد\nاما من گریه نمی‌کنم\nتو چطور مَرد؟!\nاز کتاب شعرهای آخرین شبِ زمین\nتوی دلم یه پرنده‌ی آبی رنگه\nکه می‌خواد از سینه‌م بیرون بزنه\nمنم یه دنده به حرفش که گوش نمی‌دم\nبهش می‌گم همون‌جا‌ بمون، نمی‌خوام کسی ببیندت\nتوی دلم یه پرنده‌ی آبی رنگه\nکه می‌خواد از سینه‌م بیرون بزنه\nروش ویسکی خالی می‌کنم\nدود سیگار به خوردش می‌دم\nفاحشه‌ها، ساقیای مشروب و موادفروشا\nکه نمیدونن اون اون‌جاست.\nتوی دلم یه پرنده‌ی آبی‌رنگه\nکه می‌خواد از سینه‌م بیرون‌بزنه\nمنم که یه دنده\nبهش می‌گم: همون‌جا بمون، می‌خوای همه چی رو بفرستی رو هوا؟\nمی‌خوای اوضاع فروش کتابای منو توی اروپا به هم بریزی؟\nتوی دلم یه پرنده‌ی آبی رنگه\nکه می‌خواد از توی سینه‌م بیرون بزنه\nفقط بعضی شبا وقتی همه خوابن\nمیارمش بیرون\nبهش میگم: می‌دونم که اونجایی، نگران نباش\nبعد دوباره برش می‌گردونم\nهمون‌جا که بود\nآوازش رو می‌خونه\nنباید بذارم بمیره\nبعد با هم می‌خوابیم\nبا یه راز پنهون\nیه راز خیلی قشنگ که می‌تونه اشک هر مردی رو دربیاره\nاما من گریه نمی‌کنم\nتو چطور؟", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "جراحت عشق", "link": "https://echolalia.ir/%d8%ac%d8%b1%d8%a7%d8%ad%d8%aa-%d8%b9%d8%b4%d9%82/", "poem": "دختر تیره پوست با چشمانی مهربان\nوقتی زمان خنجر زدن می‌­رسد\nمن عقب نمی­‌کشم\nمن ملامتت نمی­‌کنم\nهمانطور که در امتداد ساحل می‌رانم\nهمانطور که نخل‌ها در هوا تاب می‌خورند\nنخل‌های بی­قواره زمخت\nدر حالیکه زندگی در نمی‌­رسد\nدر حالیکه مرگ رها نمی­‌کند\nمن ملامتت نمی‌کنم\nدر ازایش\nبوسه هایمان را به یاد می­‌آورم\nلبهای مجروحمان از عشق\nآنگونه که به من دادی\nهرآنچه را داشتی\nو آنطور که پیشکش کردم\nآنچه از من باقیمانده بود را\nو بیاد می‌­آورم اتاق کوچکت را\nلمس تو\nنور در پنجره\nنوشته هایت\nکتاب‌هایت\nقهوه‌ی صبح‌مان\nعصرمان، شبمان\nبدن‌های پیچیده‌مان به هم در خواب\nجریان جاری نحیف\nبی وقفه و ابدی\nپاهای تو پاهای من\nدستان تو دستان من\nلبخند تو و گرمی وجودت\nچه کسی باعث خواهد شد دوباره بخندم؟\nدختر تیره پوست کوچک\nبا چشم‌های مهربان\nتو هیچ خنجری در آستین نداری\nخنجر مال من است\nو هنوز فرو نبرده‌ام.", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "لطفا با من گریه کن", "link": "https://echolalia.ir/%d9%84%d8%b7%d9%81%d8%a7-%d8%a8%d8%a7-%d9%85%d9%86-%da%af%d8%b1%db%8c%d9%87-%da%a9%d9%86/", "poem": "چیزهایی هستند که می‌توانند مرا له کنند\nمثل صورت‌های بی‌روح\nمثل پاکت‌ها\nمثل کلوچه‌ها\nمثل زن‌های اجیر شده\nمثل کشورهایی که ادعای عدالت می‌کنند\nمثل آخرین بوسه و اولین بوسه،\nمثل دست‌هایی که زمانی عاشق تو بودند\nو تو این‌ها را می‌دانی،\nلطفا با من گریه کن", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "یکی از بهترین سطرهای لورکا", "link": "https://echolalia.ir/%db%8c%da%a9%db%8c-%d8%a7%d8%b2-%d8%a8%d9%87%d8%aa%d8%b1%db%8c%d9%86-%d8%b3%d8%b7%d8%b1%d9%87%d8%a7%db%8c-%d9%84%d9%88%d8%b1%da%a9%d8%a7/", "poem": "یکی از بهترین سطرهای لورکا\nاین است:\n“رنج،\nهمیشه رنج …”\nزمانی که سوسکی را می‌کُشی\nیا تیغ را برای اصلاح برمی‌داری\nیا صبح بیدار می‌شوی\nکه خورشید را ببینی\nبه این سطر فکر کن.\nسینا_کمال_آبادی", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "پس می خواهی نویسنده باشی", "link": "https://echolalia.ir/so-you-want-to-be-a-writer/", "poem": "با وجود همه چیز \nاگر از درون‌ات فوران نمی‌کند \nننویس برادر من \nمگر اینکه همینطوری بی دعوت \nاز اعماق وجودت بیاید \nو از قلبت و از ذهنت و از دهانت \nوگرنه ننویس خواهر من \nاگر باید ساعت‌ها بنشینی \nخیره به صفحه‌ی کامپیوتر \nقوز کرده بالای سر ماشین تحریر \nبه دنبال کلمات \nخب ننویس پدر من \nاگر برای پول یا شهرت است که می‌نویسی \nننویس \nاگر برای آوردن زن‌ها توی تختت می‌نویسی \nننویس \nاگر بخواهی آنجا بنشینی \nو دوباره و دوباره \nهی بنویسی \nننویس \nبرایت اگر فکر کردن بهش سخت است \nننویس \nاگر جان می‌کنی که مثل کسی بنویسی \nاصلا فراموشش کن\nاما اگر باید انتظار بکشی تا از تو بیرون بجوشد \nپس شکیبا باش و با شکیبایی منتظر بمان \nاگر هرگز از تو نمی‌جوشد \nکار دیگری بکن\nاگر اول باید برای زنت بخوانی \nیا برای دوست دختر یا دوست پسرت \nیا پدر و مادر یا هرکس دیگرت \nهنوز آماده نیستی\nمثل خیلی از نویسنده‌ها نباش \nمثل خیلی‌ها که خودشان را نویسنده می‌دانند هم نباش \nاُسکل نباش، خسته‌کننده نباش، پر مدعا نباش، عاشق خودت نباش \nتوی کتابخانه‌هایِ دنیا داروی خواب‌آور زیاد است \nبیشترش نکن \nننویس\nمگر اینکه مثل موشک از روح‌ات بیرون بجهد \nمگر اینکه بودن هنوز دیوانه‌ات بکند \nو به سوی خودکشی یا قتل بکشاندت \nوگرنه نکن این کار را برادرم \nمگر اینکه خورشید از درون جزغاله‌ات کند \nوگرنه نکن این کار را خواهرم\nوقتی که زمانش برسد \nو اگر انتخاب شده باشی \nخود به خود می‌نویسی تا وقتی بمیری \nیا نوشتن در تو بمیرد \nراه دیگری نیست", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "سالمندان را دوست داشتم", "link": "https://echolalia.ir/i-loved-the-elderly/", "poem": "سالمندان را دوست داشتم\nاما سالمندی را نه\nپیری همه چیز را از آدم میگرفت\nاز حافظه گرفته تا قوای جنسی\nمیدانی که دیگر آخر خطی\nفعل هایت همه ماضی میشوند\nتقریبا مانند میزبانی هستی که دوست دارد آزاد باشد\nاما در عین حال میداند که به زودی کسی زنگ در را خواهد زد\nمنتظر مرگ بودن\nبدتر از خود مرگ است", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "یه جایی آدم قید احساسش را می زند", "link": "https://echolalia.ir/somewhere-a-person-is-feeling-his-feelings/", "poem": "یک جایی می رسد\nکه آدم دست به خودکشی می زند\nنه اینکه یک تیغ بردارد رگش را بزند\nنه قید احساسش را می زند", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "بگذاریم همه چیز همین طور بماند", "link": "https://echolalia.ir/let-everything-stay-the-same/", "poem": "بازوهای تان را نمی خواهم\nشانه هایتان را نمی خواهم\nمن خودم را دارم\nشما خودتان را دارید\nبگذاریم همه چیز همین طور بماند\nمن در خانه ای قدیمی زندگی می کنم\nجایی که هیچ چیز فریاد پیروزی سر نمی دهد\nو تاریخ نمی خواند\nجایی که هیچ چیز گلی نمی کارد\nگاهی ساعتم میافتد پایین\nگاهی خورشید من به تانک آتش گرفته ای می ماند\nمن ارتش هایتان را\nنمی خواهم\nیا\nبوسه تان را\nیا\nمرگ تان را\nمن خودم\nآنها را دارم\nدستهایم بازو دارند\nبازوهایم شانه\nشانه هایم مرا\nمن خودم را دارم\nشما زمانی مرا دارید که مرا ببینید\nولی من دوست ندارم که شما مرا ببینید\nدوست ندارم که ببینید\nچشم در سر دارم\nو می توانم راه بروم\nو نمی خواهم پرسشهای تان را پاسخ دهم\nنمی خواهم سرگرم تان کنم\nنمی خواهم که سرگرمم کنید\nیا ناخوشم کنید\nیا سخنی بگویید\nنمی خواهم دوست تان بدارم\nنمی خواهم نجات تان بدهم\nبازوهایتان را نمی خواهم\nشانه هایتان را نمی خواهم\nمن خودم را دارم\nشما خودتان را دارید\nبگذاریم همه چیز همین طور بماند", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "بر دیوارها انتظار کشیدن است", "link": "https://echolalia.ir/waiting-on-the-walls/", "poem": "من حتی صدای کو ه ها را می شنوم\nکه روی کناره های آبی شان\nبالا و پایین می پرند و قهقهه می زنند\nو کمی پایین تر توی آب\nماهی ها گریه می کنند\nو اشک شان رودخانه می شود\nشب های مستی\nبه صدای آب گوش می دهم\nو اندوه آن قدر عظیم می شود که\nصدای ساعتم می شود\nدست گیره ی کمدم می شود\nتکه کاغذ روی زمین می شود\nپاشنه کش کفش می شود\nبا یک رسید لباسشویی\nدود سیگاری می شود\nبه حال صعود از معبد تاک های سیاه\nاهمیت زیادی ندارد\nیک عشق خیلی کوچک بدک نیست\nبا یک زندگی خیلی کوچک\nچیزی که مهم است\nبر دیوارها انتظار کشیدن است\nمن برای همین زاده شدم\nزاده شدم تا در خیابان های مردگان گل سرخ بفروشم", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "مشکل مشروبات الکلی", "link": "https://echolalia.ir/the-problem-of-alcoholic-beverages/", "poem": "زمانی که برای خود مشروب میریختم ، اندیشیدم\nکه مشکل مشروبات الکلی در این است\nزمانی که اتفاق بدی میفتد\nمینوشی تا فراموش کنی\nزمانی که اتفاق خوبی میفتد\nمینوشی تا جشن بگیری\nو زمانی که هیچ اتفاقی نیفتاده\nمینوشی تا اتفاقی بیفتد", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "وقتی خدا تو را آفرید", "link": "https://echolalia.ir/when-god-created-you/", "poem": "وقتی خدا عشق را آفرید، ‌به خیلی‌ها کمکی نکرد\nوقتی خدا سگ‌ها را آفرید، به سگ‌ها کمکی نکرد\nوقتی خدا سیاره‌ها را آفرید،‌ کارش خیلی معمولی بود\nوقتی خدا تنفر را آفرید، به ما یک چیز بدردبخور و استاندارد داد\nوقتی زرافه را آفرید، مست کرده بود\nوقتی خدا من را آفرید، خب من را درست کرده بود\nوقتی میمون را آفرید، خوابش برده بود\nوقتی موادمخدر را آفرید، نشئه بود\nو وقتی خودکشی را آفرید، دلش بدجوری گرفته بود\nوقتی تو را آفرید که توی تختت دراز کشیدی\nمی‌دانست چی کار می‌کند\nمست بود و نشئه\nو کوه‌ها و دریا و آتش را هم‌زمان درست کرد\nبعضی از کارهایش اشتباه بود\nاما وقتی تو را آفرید که توی تختت دراز کشیده بودی\nبه تمام جهان ملکوتی‌اش رسیده بود", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "علت و معلول", "link": "https://echolalia.ir/cause-and-effect/", "poem": "خوبا اغلب خودشون خودشونو می کشن\nتا خلاص شن\nاونائی ام که میمونن\nاصلا درست نمی فهمن\nچرا همه میخوان\nاز دستشون خلاص شن", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "همیشه کسی در اتاق کناری هست", "link": "https://echolalia.ir/everybody-is-in-the-next-room/", "poem": "همیشه کسی در اتاق کناری هست \nکه کنار دیوار فال‌گوش می‌ایستد. \nهمیشه کسانی در اتاق کناری هستند \nکسانی در حیرت این‌که شما آن‌جا بدون آن‌ها \nچه‌ می‌کنید. \nهمیشه کسی در اتاق کناری هست \nکسی که فکر می‌کند شما به کس دیگری فکر می‌کنید \nیا کسی که فکر می‌کند برای شما هیچ‌کس اهمیت ندارد \nبه‌جز خودتان در آن اتاق دیگر. \nهمیشه کسانی در اتاق کناری هستند \nکسانی که دیگر برای‌شان مهم نیستید \nبه‌همان اندازه که قبلن برای‌شان مهم بودید. \nهمیشه کسی در اتاق کناری هست \nکسی که عصبی می‌شود وقتی شما چیزی را پرت می‌کنید \nیا کسی که از سرفه‌کردن شما ناراحت می‌شود.\nهمیشه کسی در اتاق کناری هست \nکه وانمود می‌کند \nدرحال خواندن کتاب است. \nهمیشه کسی در اتاق کناری هست \nکه برای ساعت‌ها با تلفن حرف می‌زند. \nهمیشه کسی در اتاق کناری هست \nو شما کاملن به‌خاطر نمی‌آورید، کیست \nو شگفت‌زده می‌شوید وقتی او سروصدایی می‌کند \nو یا از پله‌ها پایین می‌رود برای رفتن به دست‌شویی.\nاما همیشه هم کسی در اتاق کناری نیست \nچون گاهی اتاق دیگری در کار نیست \nو اگر اتاق دیگری نباشد \nگاهی اصلن کس دیگری در کار نیست.", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "غریبه ها شاید باور نکنید", "link": "https://echolalia.ir/strangers-maybe-not-believe/", "poem": "غریبه ها\nشاید باور نکنید\nاما آدم هایی پیدا می شوند\nکه بی هیچ غمی\nیا اضطرابی\nزندگی می کنند\nخوب می پوشند\nخوب می خورند\nخوب می خوابند\nاز زندگی خانوادگی لذت می برند\nگاهی غمگین می شوند\nولی\nخم به ابرو نمی آورند\nو غالبا حالشان خوب است\nو موقع مردن\nآسان می میرند\nمعمولا در خواب\nلب چشمه", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "شاید باور نکنی", "link": "https://echolalia.ir/maybe-you-dont-believe/", "poem": "شاید باور نکنی\nولی آدم هائی هستند\nکه زندگیشان\nبی کمترین رنج و پریشانی\nمی گذرد\nخوب لباس می پوشند\nخوب می خورند\nخوب می خوابند\nاز زندگی خانوادگی شان راضی اند\nالبته بعضی وقتها غمگین می شوند\nولی اثری بر زندگی شان نمی گذارد\nهمیشه حال شان خوب است\nو مرگ شان\nمرگی است راحت در میانه ی خواب\nشاید باور نکنی\nولی این جور آدمها وجود دارند\nولی من از آن ها نیستم\nنه ، من هرگز از آن ها نیستم\nمن حتی هیچ نوع نزدیکی به زندگی آن ها ندارم\nولی آن ها آن جایند\nو من اینجا", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "ما برای رنج کشیدن آفریده شده ایم", "link": "https://echolalia.ir/we-are-created-to-suffer/", "poem": "ما برای رنج کشیدن آفریده شده ایم\nولی به دنبال لذت بردن می گردیم\nباید پذیرفت که تنها راه ادامه دادن\nلذت بردن از رنج هایی ست که می کشیم", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "دیر آمدن", "link": "https://echolalia.ir/%d8%af%db%8c%d8%b1-%d8%a2%d9%85%d8%af%d9%86/", "poem": "باید باور کنیم\nتنهایی\nتلخ ترین بلای بودن نیست\nچیزهای بدتری هم هست\nروزهای خسته‌ای\nکه در خلوت خانه پیر می شوی\nو سالهایی\nکه ثانیه به ثانیه از سر گذشته است\nتازه\nتازه پی می بریم\nکه تنهایی\nتلخ ترین بلای بودن نیست\nچیزهای بدتری هم هست:\nدیر آمدن\nدیر آمدن", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "مرد و زن", "link": "https://echolalia.ir/%d9%85%d8%b1%d8%af-%d9%88-%d8%b2%d9%86/", "poem": "هوای خوب\nمثل\nزن خوب است\nهمیشه نیست\nزمانی که هم است\nدیرپا نیست\n مرد اما\nپایدار تر است\nاگر بد باشد\nمی تواند مدت ها بد بماند\nو اگر خوب باشد\nبه این زودی بد نمی شود\nاما زن عوض می شود\nبا\nبچه\nسن\nرژیم\nحرف\nماه\nبود و نبود آفتاب\nوقت خوش\nزن را باید پرستاری کرد\nبا عشق.\nحال آن که مرد\nمی تواند نیرومند تر شود\nاگر به او نفرت بورزند", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "ما دیوانه ایم", "link": "https://echolalia.ir/%d9%85%d8%a7-%d8%af%db%8c%d9%88%d8%a7%d9%86%d9%87-%d8%a7%db%8c%d9%85/", "poem": "تمومِ هم سایه ها فکر می کنن\nما دیوانه ییم\nما هم فکر می کنیم اونا\nدیوونه ان\nهم ما و هم اونا\nدرست فکر می کنیم", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "برای من تاسف نخورید", "link": "https://echolalia.ir/%d8%a8%d8%b1%d8%a7%db%8c-%d9%85%d9%86-%d8%aa%d8%a7%d8%b3%d9%81-%d9%86%d8%ae%d9%88%d8%b1%db%8c%d8%af/", "poem": "برای من تاسف نخورید\nچون لیاقت زندگی کردن را دارم و راضی ام\nناراحت آدم هایی باشید که به خودشان می پیچند و\nاز همه چیز شاکی اند\nآن ها که روش زندگی شان را مثل مبلمان خانه\nدائم عوض می کنند\nهمینطور دوستان و رفتارشان را\nپریشانی شان دائمی است\nو به همه کس سرایتش می دهند\nاز آن ها دوری کنید\nیکی از کلمات کلیدی آن ها عشق است\nاز آنان که ادعا دارند\nهر آن چه می کنند دستور خداست هم بپرهیزید\nچرا که نتوانسته اند آن طور که می خواهند زندگی کنند\nبرای من تاسف نخورید\nچون تنهایم", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "سگی که تو ظلِ تابستون", "link": "https://echolalia.ir/%d8%b3%da%af%db%8c-%da%a9%d9%87-%d8%aa%d9%88-%d8%b8%d9%84%d9%90-%d8%aa%d8%a7%d8%a8%d8%b3%d8%aa%d9%88%d9%86/", "poem": "سگی که تو ظل تابستون\nیکه و تنها\nروی پیاده روی داغ پرسه میزنه\nقدرت ده هزار تا خدا ر داره !\nمگه نه ؟\nیغما گلرویی", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "آفرینش ون گوگ", "link": "https://echolalia.ir/%d8%a2%d9%81%d8%b1%db%8c%d9%86%d8%b4-%d9%88%d9%86-%da%af%d9%88%da%af/", "poem": "ون گوگ گوششُ برید به یه جنده هدیه ش داد\nاونم چندشش شد پرتش کرد رو زمین\nـ هی وَن\nجنده ها پول می خوان نه گوش\nبه گمونم واسه همین نقاش بزرگی بودی\nچون چیزای دیگه رُ نمی فهمیدی", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "زندگی‌ ای برای هدر دادن", "link": "https://echolalia.ir/%d8%b2%d9%86%d8%af%da%af%db%8c%e2%80%8c%d9%87%d8%a7-%d8%a8%d8%b1%d8%a7%db%8c-%d9%87%d8%af%d8%b1-%d8%af%d8%a7%d8%af%d9%86/", "poem": "تقریباً صبح است\nتوکاها روی کابل تلفن\nمنتظرند\nو من راس ساعت ۶ صبح\nساندویچ فراموش شده‌ی\nدیروز را می‌خورم\nصبح آرام روز یکشنبه\nیک لنگه کفشم\nیک گوشه‌ی اتاق\nراست ایستاده\nو لنگه‌ی دیگر به پهلو\nافتاده است\nبله، بعضی زندگی‌ها برای هدر دادن\nآفریده شده‌اند", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "آخرش روزی قلبت", "link": "https://echolalia.ir/%d8%a2%d8%ae%d8%b1%d8%b4-%d8%b1%d9%88%d8%b2%db%8c-%d9%82%d9%84%d8%a8%d8%aa/", "poem": "هر چقدر هم که بگوییم\nمردها فلان\nزن ها فلان\nیا تنهایی خوب است\nو دنیا زشت است\nآخرش روزی قلبت\nبرای کسی تندتر می زند", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "مردماى من کجا رفتن ؟", "link": "https://echolalia.ir/%d9%85%d8%b1%d8%af%d9%85%d8%a7%d9%89-%d9%85%d9%86-%da%a9%d8%ac%d8%a7-%d8%b1%d9%81%d8%aa%d9%86-%d8%9f/", "poem": "عوض کردن مدام کانالای تلویزیون\nقیافه هایی رُ می بینی که هیچ کدوم واقعی نیستن\nبا یه وحشت واقعی شاخ به شاخی\nبجنب\nبجنب\nبیشتر\nکمتر\nصورتا بهت فرمون می دن\nاونا رُ با چی پر کردن؟\nچه جوری جا شدن تو اون شیشه؟\nکی چپوندنتشون اون تو؟\nچیزی نیست؟\nتو این دنیا\nاین دنیا…\nاینا مردم من نیستن\nمردماى من کجا رفتن ؟\nترجمه یغما گلرویی", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "جایی میان قلب هست", "link": "https://echolalia.ir/%d8%ac%d8%a7%db%8c%db%8c-%d9%85%db%8c%d8%a7%d9%86-%d9%82%d9%84%d8%a8-%d9%87%d8%b3%d8%aa-%da%86%d8%a7%d8%b1%d9%84%d8%b2-%d8%a8%d9%88%da%a9%d9%88%d9%81%d8%b3%da%a9%db%8c/", "poem": "جایی میان قلب هست\nکه هرگز پر نمی‌شود\nیک فضای خالی\nو حتی در بهترین لحظه‌ها\nو عالی‌ترین زمان‌ها\nمی‌دانیم که هست\nبیشتر از همیشه\nمی‌دانیم که هست\nجایی میان قلب هست\nکه هرگز پر نمی‌شود\nو ما\nدر همان فضا\nانتظار می‌کشیم\nانتظار می‌کشیم", "poet_nationality": "آمریکا", "poet_name": "چارلز بوکوفسکی", "poet_link": "https://echolalia.ir/category/sher/poets-america/charles-bukowski/"}
{"title": "پاییز سبز", "link": "https://echolalia.ir/green-autumn/", "poem": "زمین فصاحت برگ چنار را \nبه باد خسته‌ی پاییز می‌سپرد \nهوا ترنم سودایی شکفتن را \nز نبض بی‌تپش خاک می‌گرفت\nغروب حرف خودش را \nبه گوش جنگل خاموش گفته بود \nو شیروانی لال، \nمیان دوده‌ی افشان شب شبح می‌شد\nمیان درهم هذیان من دو شعله‌ی سبز \nنشست. \nبه روی شیشه‌ تار \nملال پرده شکست \nو از حقیقت اشیا بوی شک برخاست \nو با حقیقت اشیا بوی او پیوست\nتمام پنجره‌ من، \nخیال او شده بود. \nتمام پوست‌ام از عطر آشتی بیمار، \nتمام ذهن من از نور و نسترن سرشار.\nمن از رطوبت سبز نگاه او دیدم \nکه در نهایت چشم‌اش کبوتر دل من، \nقلم‌رویی ز برهنه‌ترین هواها داشت \nو اشتیاق تب‌آلود بام‌های بلند، \nدر آفتاب ز پرواز دور او می سوخت\nز روی پنجره من، \nخیال او پر زد. \nو شب ادامه گرفت \nو من ادامه گرفتم.\nاز کتاب شعر زمان ما / یدالله رویایی – نشر نگاه", "poet_nationality": "ایرانی", "poet_name": "یدالله رویایی", "poet_link": "https://echolalia.ir/category/sher/iranian-poets/yadollah-royaee/"}
{"title": "وقتی که باز می‌آیی", "link": "https://echolalia.ir/when-you-come-back/", "poem": "وقتی که باز می‌آیی \nنام تو را \nتمام جهت‌ها \nرسم می‌کنند \nو در گذار دامن تو دانه‌های شن \nبر ریشه‌های پیدا \nپیراهن عبور شعاع \nمی‌پوشد \nپیشانی تو وسعت شیشه است \nوقتی که بازمی‌آیی \nو هر درخت، بوسه است \nوقتی که مفصل تو ملاقاتی است \nبین صفات باد و تکبیر توفان \nو در هوای ده‌کده پیشانی تو وسعت اطراف هجر را \nمحدود می‌کند\nتو بازمی‌آیی \nبا نافی از خلیج‌احمر \nو رانی از عصای موسی \nو شکل راه رفتن تو \nمعنای مثنوی است \nو روح مولوی است اینک \nکه از ساق تو حکایت نی را \nبرمی‌دارد.", "poet_nationality": "ایرانی", "poet_name": "یدالله رویایی", "poet_link": "https://echolalia.ir/category/sher/iranian-poets/yadollah-royaee/"}
{"title": "معنای عطش", "link": "https://echolalia.ir/the-meaning-of-thirst/", "poem": "برداشتن‌ات در من سنگینی کرد \nبرداشتنِ من سنگین بود \nبرداشتن آب میان لب‌هات \nیک‌بار چنان در نوسان آمد \nکه نام تو را هیجان آب \nهم‌راه عطش آورد و نوشت: \nتا فاجعه بر چیزهای معمولی \nافتاد ابدی‌شان کرد\nبر من چه فرود آمد تا برداشتن‌ام را سنگین کرد \nبرداشتن آب چرا در من سنگین است \nشاید هیجان نامِ تو میان آب \nمعنای عطش ـ شاید ـ این است.\nو زائر فریاد خودش را نشناخت، دیوانه شد.", "poet_nationality": "ایرانی", "poet_name": "یدالله رویایی", "poet_link": "https://echolalia.ir/category/sher/iranian-poets/yadollah-royaee/"}
{"title": "امیدِ آمدن ِ لغتی که نمی‌آید", "link": "https://echolalia.ir/a-word-that-does-not-come/", "poem": "آن‌چه زبان می‌خورد \nهمیشه همان چیزی‌ست \nکه زبان را می‌خورد: \nامیدِ آمدن ِلغتی \nلغتی که نمی‌آید \nتو آن‌سوتر آن‌جاتر \nبرابر من ایستاده‌ای \nبرابر با من \nو چهره‌ام \nچیزی به آینه از من نمی‌دهد \nچیزی از آینه در من می‌کاهد\nو انتظار صخره‌ی سرخ \nنوکِ زبانِ تو – \nامیدِ آمدن ِلغتی‌ست \nلغتی که نمی‌آید…", "poet_nationality": "ایرانی", "poet_name": "یدالله رویایی", "poet_link": "https://echolalia.ir/category/sher/iranian-poets/yadollah-royaee/"}
{"title": "در آفتاب سبز نگاه او", "link": "https://echolalia.ir/in-her-sun-of-green-look/", "poem": "از چشم من طنین تماشا برخاست \nدر چشم او طنین تماشا بنشست \nموجی ز بیگناهی من پر زد \nبا عمق بی گناهی او پیوست \nدر آفتاب سبز نگاه او \nتکرار نور بود و گریز رنگ \nسودای جان و همهمه ی دل بود \nپرواز دور زورق صد آهنگ \nآن بیکرانه ظهر زمستان بود \nسرشار از حرارت دلخواه \nبا جلوه های عاطفه در تغییر \nهر لحظه از درخشش ناگاه \nموجی در آن دیار نمی آشفت \nآن بیگناهی ساکت را  \nدر ماوراهای نهان ، لیک \nروییده بود رقص علامت ها \nتا در من انتظاری را \nویران کنند\nو انتظار دیگر را\nعریان \nاینک گریز بی خبر دل را\nزنگ کدام کوچ دمیده ست؟\nسوی کدام جاده نیاز نور\nراهم به اشتیاق بریده ست؟\nدر نقش بی قرار دو چشم من\nتنهایی غریب شکسته ست\nدر خلوت بزرگ دو چشم او\nتصویر اعتماد نشسته است\nدر تنگه های کوچک و دورش \nهر لحظه روشنی هایی\nتکرار می شود\nدر دور دست ها \nاز تابش اشعه ی نمناک\nگودال بی نهایت\nهموار می شود \nتا من نگاه می کنم \nزان بیکرانه مزرع سبز\nرنگی بریده می شود\nتا او نگاه می کند\nبر روی قلب من ابدیت\nگویی شنیده می شود", "poet_nationality": "ایرانی", "poet_name": "یدالله رویایی", "poet_link": "https://echolalia.ir/category/sher/iranian-poets/yadollah-royaee/"}
{"title": "از تو سخن می‌گویم", "link": "https://echolalia.ir/i-speak-from-you/", "poem": "از تو سخن از به آرامی \nاز تو سخن از به تو گفتن  \nاز تو سخن از به آزادی \nوقتی سخن از تو می‌گویم \n از عاشق از عارفانه می‌گویم \nاز دوستت دارم \nاز خواهم داشت \nاز فکر عبور در به تنهایی \nمن با گذر از دل تو می کردم \n من با سفر سیاه چشم تو زیباست \n خواهم زیست \nمن با به تمنای تو خواهم ماند \n من با سخن از تو \nخواهم خواند\nما خاطره از شبانه می‌گیریم \nما خاطره از گریختن در یاد \n از لذت ارمغان در پنهان \nما خاطره ایم از به نجواها \nمن دوست دارم از تو بگویم را \n ای جلوه ی از به آرامی\n من دوست دارم از تو شنیدن را \n تو لذت نادر شنیدن باش\nتو از به شباهت از به زیبایی\n بر دیده تشنه‌ام تو دیدن باش", "poet_nationality": "ایرانی", "poet_name": "یدالله رویایی", "poet_link": "https://echolalia.ir/category/sher/iranian-poets/yadollah-royaee/"}
{"title": "شک", "link": "https://echolalia.ir/doubt/", "poem": "شاید که قطره‌ای چکد از خورشید \nفانوس راه پرت شبی گردد \nمهتاب خیس روی زمین ماسد \nشعری شکفته روی لبی گردد\nشاید که باد عطر تن او را \nاز لای در به بستر من ریزد \nاز روی برگ‌های گل زنبق \nآوازهای گم شده برخیزد\nشاید شبی کنار درخت کاج \nآوای گام او شکند شب را \nریزد به روی دامن شب بوسه \nساید چو روی سنگ لبم، لب را\nتف بر من و سکوت من و شعرم \nتف بر تو باد و زندگی و شاید \nتف بر کسی که چشم به ره ماند \nتف بر کسی که سوی کسی آید\nشاید که عشق هدیه ابلیس است \nاندوه اگر سزای وفا باشد \nشاید اگر شکوفه نومیدیست \nشاید که مرگ هستی ما باشد\nامشب صدای باد نمی‌آید \nشاید که مرگ پیش زمان خفته‌ست \nراز گناهکاری آنان را \nشیطان به بندگان خدا گفته‌ست\nنفرین به سر بلندی و پستی باد \nنفرین به عشق باد و به هستی باد \nنفرین به هوشیاری و مستی باد \nنفرین به مرگ باد و به هستی باد", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "رسالت بیگانه‌گی ما", "link": "https://echolalia.ir/our-mission/", "poem": "و شب‌هنگام \nچون جرم سایه‌ها \nدر هرم تیرگی \nتبخیر می‌شدیم\nدر پرسه‌های شبان‌گاهی \nبر جاده‌های پرت مه‌آلود \nچون برگ‌های مرده‌ی پاییز \nدنبال یک‌دیگر \nزنجیر می‌شدیم \nدر زیر پای ره‌گذر مست لحظه‌ها \nتسلیم می‌شدیم، لگدکوب می‌شدیم \nنابود می‌شدیم\nبا اشک‌های‌مان \nتهمت به جاودانه‌گی درد می‌زدیم \nبا دردهای‌مان \nبهتان به عشق \nبیگانه‌گی رسالت ما بود.", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "در عطر عشق", "link": "https://echolalia.ir/in-the-perfume-of-love/", "poem": "و آب بود که می‌رفت \nکوچه خلوت بود.\nصدای قلب تو آری، \nصدای قلب تو پاشید بر در و دیوار \nو عطر سوختن اشک و عشق و شرم و شتاب \nمیان بندبند کهنه‌ی دیوار آجری گُم شد.\nفضای کوچه‌ی میعاد \nطنین خاطره‌ی ضربه‌های گام تو را \nبه ذهن منجمد سنگ‌فرش امانت داد. \nو آب بود که می‌رفت…\nثقیل می‌آید. چرا؟\nکه سنگ کوچه‌ی بی‌انتظار اگر بودی \nسخن روال دگر داشت.\nبه آب بوسه زدی \nخنده در شکاف لب‌ات آب گشت، \nجاری گشت. \nچه می‌توانم گفت؟ ـ دوباره پرسیدم ـ \nسکوت!\nسکوت درمان نیست. \nاگر نهفتن درد التیام واهی بود \nلبان خسته‌ی من قفل آهنین می‌شد. \nو آب بود که می‌رفت…\nباد می‌آمد.\nشکوفه‌ی لب‌خند\nکنار جلوی لبان‌ات \nخموش می‌پژمرد.\nچه کوچه خلوت بود…\nاز دفتر «حریق باد»", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "میعاد در لجن", "link": "https://echolalia.ir/meeting-in-the-sludge/", "poem": "رقصید \nپر زد، رمید \nاز سر انگشت او پرید \n[سکه] \nگفتم: خط\nپروانهٔ مسین \nپرواز کرد \nچرخید، چرخید \nپرپر زنان چکید؛ کف جوی پر لُجن.\nتابید، سوخت فضا را نگاه‌ها \nبر هم رسید \nدر هم خزید \nدر سینه عشق‌های سوخنه فریاد می‌کشید: \nـ ای یأس، ای امید!\nآسیمه‌سر به‌سوی «سکه» تاختیم \nاز مرز هست و نیست \nتا جوی پُر لجن \nبا هم شتافتیم \nآنگه نگاه را به تن سکه بافتیم.\nپروانهٔ مسین \nآئینه‌وار! بر پا نشسته بود در پهنهٔ لجن! \nو هر دو روی آن \nخط بود \nخطی به‌سوی پوچ، خطی به مرز هیچ\nاندوه لرد بست \nدر قلبواره‌اش \nو خنده را شیار لبانش مکید و گفت: \nپس… آه، نقش شیر!؟ \nروئید اشک \nخاموش گشت.\nگفتم: \nکُنام شیر لجن‌زار نیست، نیست! \nخط است و خال \nگذرگاه کرم‌ها \nاینجا نه کشتگاه عشق و غرور است \nمیعادگاه زشتی و پستی‌ست.\nاز هم گریختیم \nبر خط سرنوشت \nخونابه ریختیم. \nما هر دو باختیم \nما هر دو باختیم.", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "جنگجویی که شکست خورد", "link": "https://echolalia.ir/the-warrior-who-was-defeated/", "poem": "این روزها اینگونه‌ام،ببین\nدستم چه کُند پیش می‌رود\nانگار هر شعر باکره‌ای را نوشته‌ام\nپایم چه خسته می‌کشدم\nگویی کت بسته از خم هر راه رفته‌ام\nتا زیر هر کجا.\nحتی شنوده‌ام هر بار شیون تیر خلاص را\nای دوست این روزها با هر که دوست می‌شوم\nاحساس می‌کنم آنقدر دوست بوده‌ام که\nوقت خیانت است.\nانبوه غم حریم و حرمت خود را از دست داده است\nدیریست هیچ‌کار ندارم\nوقتی که هیچ کار نداری\nتو هیچ کاره‌ای\nمانند یک وزیر\nمن هیچ‌ کاره‌ام\nیعنی که شاعرم.\nآغاز انهدام چنین است\n اینگونه بود\n آغاز انقراض سلسۀ مردان\n تنها بر سنگ گور من بنویسید\n یک جنگنجو که نجنگید\n اما شکست خورد\nاز کتاب مردی که در غبار گم شد", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "دیرینه زخم یار، به یاد آر", "link": "https://echolalia.ir/%d8%af%db%8c%d8%b1%db%8c%d9%86%d9%87-%d8%b2%d8%ae%d9%85-%db%8c%d8%a7%d8%b1%d8%8c-%d8%a8%d9%87-%db%8c%d8%a7%d8%af-%d8%a2%d8%b1/", "poem": "دیرینه زخم یار، به یاد آر\nاینک اجاق شعر من است\nدر سرد این سیاه که می‌سوزد\nو می‌دوزد یلدای درد، بر لب دامان بامداد\nشاید لهیب کوره‌ی خورشید را برافروزد\nدیرینه زخم…\nدر بادهای مهاجر چه خوانده‌ای\nکه پژواکش ترجیع بند آزادی‌ست\nمنشور اشک‌هایت ترصیع واژگان برنیم تاج سحرگاهان\nشعر شبانه‌ات میعاد عاشقان.\nشاعر گر اعتبار نبخشد بر جمله کائنات\nشاعر اگر ننگارد\nدیباچه‌ای ز عشق\nبر کتیبه‌ی ایام\nشاعر اگر ندرخشد در این ظلام\nباید در انجماد سنگ شود سنگ.", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "در این شب بی مرز", "link": "https://echolalia.ir/%d8%af%d8%b1-%d8%a7%db%8c%d9%86-%d8%b4%d8%a8-%d8%a8%db%8c-%d9%85%d8%b1%d8%b2/", "poem": "در سایه ی مرطوب چرکین سیاه من\nدر این شب بی مرز\nمردی ست زندانی\nنوری ست سرگردان\nدر مرگ من آن سایه در خود رنگ می بازد\nهر سایه موجودی ست\nکز نور در خود نطفه می سازد\nآنگاه می میرد\nمن دیده ام\nمردی که روزی سایه اش درپیش پایش مرد\nنور پلیدی سایه اش را خورد\nدر روح من تصویر کم رنگی\nپیدا و پنهان می شود هر دم چون سایه ای بیمار\nدر آب های تار\nتصویر می خواند\nمن مردگان را دوست می دارم\nآنها نمی میرند هرگز ، چون\nاز همدگر بیگانه می باشند\nسرگشتگان\nبی سایه می باشند\nدر این شب بی مرز\nدر این شب لبریز از اندوه\nباران نرمی شیشه را می شوید ، آرام\nتک سایه ای حیران و سرگردان\nپاشیده بر دیوار\nدیوار می ریزد فرو آوار\nآوار\nاحساس من ، احساس بیمار", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "من آبروی عشقم", "link": "https://echolalia.ir/%d9%85%d9%86-%d8%a2%d8%a8%d8%b1%d9%88%db%8c-%d8%b9%d8%b4%d9%82%d9%85/", "poem": "لیلی\nچشمت خراج سلطنت شب را\nاز شاعران شرق طلب می‌کند\nمن آبروی حرمت عشقم\nهشدار\nتا به خاک نریزی\nمن آبروی عشقم\nلیلی\nپر کن پیاله را\nآرام‌تر بخوان\nآواز فاصله‌های نگاه را\nدر کوچه‌های فرصت و میعاد!\nبگشای بند موی، بیفشان\nشب را میان شب\nبا من بدار حوصله، اما\nنه با عتاب!\nگفتی:\nگل در میان دستت می‌پژمرد\nگفتم که:\nخواب\n در چشم‌های مان به شهادت رسیده است\nگفتی که:\nخوب ترینی\nآری، خوبم\nشعرترم\nتاج سه ترک عرفانم\nدرویشم\nخاکم\nآیینه‌دار رابطه‌ام بنشین\nبنشین کنار حادثه بنشین\nیاد مرا به حافظه بسپار\nاما…، نام مرا\nبر لب مبند که مسموم می‌شوی\nمن داغ دیده‌ام\nلیلی\nاز جای پای تو\nبر آستانه‌ی درگاه\nبوی فرار می‌آید\nآتش مزن به سینه‌ی بستر\nبا عطر پیکر برهنه‌ی سبزت\nبنشین\nبانوی بانوان شب و شعر\nخانم\nلیلی\nکلید صبح\nدر پلک‌های توست\nدست مرا بگیر\nاز چارراه خواب گذر کن\nبگذار و بگذریم زین خیل خفتگان!\nدست مرا بگیر\nتا بسرایم\nدر دست‌های من بال کبوتری‌ست\nلیلی\nمن آبروی عاشقان جهانم\nهشدار تا به خاک نریزی\nمن پاسدار حرمت دردم\nچشمت خراج می‌طلبد\nآنک خراج\nلیلی\nوقتی که پاک می‌کنی خط چشمت را\nدیوارهای این شب سنگین را\nدر هم شکسته وای … که بیداد می‌کنی\nوقتی که پاک می‌کنی خط چشمت را\nدر باغ‌های سبز تنت شب را\nآزاد می‌کنی\nلیلی\nبی مرز باش\nدیوار را ویران کن\nخط را به حال خویش رها کن\nبی خط و خال باش\nبا من بیا همیشه ترین باش\nبارید شب\nبارش سیل اشک‌ها شکست\nخط سیاه دایره‌ی شب را\nخط پاک شد\nگل در میان دستم پر پر زد و فسرد\nدر هم دوید خط\nویران شد!\nلیلی\nبی مرز عشق‌بازی کن\nبی خط و خال باش\nبا من بیا که خوب ترینم\nبا من که آبروی عشقم\nبا من که\nشعرم\nشعرم\nشعرم\nوای…. در من وضو بگیر\nسجاده‌ام‌، بایست کنارم\nرو کن به من که قبله‌ی عشاقم\nآنگه نماز را\nبا بوسه‌ای بلند\nقامت ببند\nلیلی\nبا من بودن خوب است\nمن می‌سرایمت", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "من آبروی عاشقان جهانم", "link": "https://echolalia.ir/%d9%85%d9%86-%d8%a2%d8%a8%d8%b1%d9%88%db%8c-%d8%b9%d8%a7%d8%b4%d9%82%d8%a7%d9%86-%d8%ac%d9%87%d8%a7%d9%86%d9%85/", "poem": "لیلی\nمن آبروی عاشقان جهانم\nهشدار\nتا به خاک نریزی", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "نه او با من، نه من با او", "link": "https://echolalia.ir/%d9%86%d9%87-%d8%a7%d9%88-%d8%a8%d8%a7-%d9%85%d9%86%d8%8c-%d9%86%d9%87-%d9%85%d9%86-%d8%a8%d8%a7-%d8%a7%d9%88/", "poem": "نه او با من نهاد عهدی، نه من با او\nنه ماه از روزن ابری بروی برکه ای تابید\nنه مار بازویی بر پیکری پیچید\nشبی غمگین\nدلی تنها\nلبی خاموش\nنه شعری بر لبانم بود\nنه نامی بر زبانم بود\nدر چشم خیره بر ره سینه پر اندوه\nبامیدی که نومیدیش پایان بود\nسیاهی های ره را بر نگاه خویش می بستم\nو از بیراهه ها راه نجات خویش می جستم\nنه کس با من\nنه من با کس\nسر یاری\nنه مهتابی\nنه دلداری\nو من تنهای تنها دور از هر آشنا بودم\nسرودی تلخ را بر سنگ لبها سخت می سودم\nنوای ناشناسی نام من را زیر دندانهای خود بشکست\nو شعر ناتمامی خواند\nبیا با من\nاز آن شب در تمام شهر می گویند\nاو با تو ؟\nولی من خوب می دانم", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "لرزید در عمیق آینه تصویر", "link": "https://echolalia.ir/%d9%84%d8%b1%d8%b2%db%8c%d8%af-%d8%af%d8%b1-%d8%b9%d9%85%db%8c%d9%82-%d8%a2%db%8c%d9%86%d9%87-%d8%aa%d8%b5%d9%88%db%8c%d8%b1/", "poem": "لرزید در عمیق آینه تصویر\nپر زد کلاغی از لب دیوار\nبادی وزید و پنجره را بست\nباران گرفت نرم\nاندوه خیمه بست\nبا خویش مرد گفت\nاحساس می کنم\nتا مرز بی نهایت\nآنجا که انجماد\nدر روح هر روان شده ای جاریست\nراهی دراز نیست\nاما خدا اگرچه بزرگ است\nو عادل و کریم\nبی شک در انتظر لاشه ی من نیست\nباری سخن دراز شد\nاز لابه لای زخم خرافات\nمیراث رفتگان\nچرک آب باز شد\nبهتر که بگذریم\nاینک سه هفته می گذرد، اسلحه ی من\nخمیازه می کشد، درون کشوی میز\nبرخاست\nتک تک فشنگ چید در انباره ی خشاب\nو روبروی آینه\nآرام ایستاد\nنیم رخ\nهدف گرفت میان شقیقه را\nخوردند ثانیه ها یک دقیقه را\nو\nزیر لب شمرد\nیک\nدو\nو ماشه را چکاند\nگمپ انفجار  دود\nدر روی آینه ترکی همچو عنکبوت\nرویید\nتصویر مرد\nاز عمق آینه\nدر پشت آینه\nدیوانه وار قهقهه سر داد\nباران گرفته بود\nدر پشت شیشه ها\nمی کوفت مشت،\nباد", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "می آیید و من می روم", "link": "https://echolalia.ir/%d9%85%db%8c-%d8%a2%db%8c%db%8c%d8%af-%d9%88-%d9%85%d9%86-%d9%85%db%8c-%d8%b1%d9%88%d9%85/", "poem": "می آیی و من می روم ای مرد دیگر\nچون تیرگی از بیخ گوش صبحگاهی\nمی آیی و من می روم ، زیباست ، زیباست\nباران نرمی بر غبار کوره راهی\nدشت بلاخیزغریب تفته ای بود\nهر تپه ای چون طاولی چرکین بر آن دشت\nما سوختیم و خیمه برکندیم و رفتیم\nاینک ، تو می آیی برای سیر و گلگشت\nحلاج ها ، بر دار ، رقصیدند و رفتند\nشیطان حدایی کرد در این خاک سوزان\nاین قصر عاج افتخار آمیز تاریخ\nبر پاستی ، از استخوان تیره روزان\nتابوت خون آلود من گهواره ی توست\nجنباندت دست پلید پیر تقدیر\nهشدار یک دنیا فریب و رنگ و بازیست\nروزی شنیدی گر کسی می گفت : تدبیر\nمی آیید و من می روم\nبدرود\nبدرود\nچیزی نیاوردیم و چیزی هم نبردیم\nبیهوده بودن ، تلخ دردی بود ، اما\nاما… چه دردانگیز ما بیهوده مُردیم", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "درازنای شب اندوهان را از من بپرس", "link": "https://echolalia.ir/%d8%af%d8%b1%d8%a7%d8%b2%d9%86%d8%a7%db%8c-%d8%b4%d8%a8-%d8%a7%d9%86%d8%af%d9%88%d9%87%d8%a7%d9%86-%d8%b1%d8%a7-%d8%a7%d8%b2-%d9%85%d9%86-%d8%a8%d9%be%d8%b1%d8%b3/", "poem": "ای دوست\nدرازنای شب اندوهان را\nاز من بپرس\nکه در کوچه ی عاشقان تا سحرگاه\nرقصیده ام\nو طول راه جدایی را\nاز شیون عبث گامهای من\nبر سنگ فرش حوصله ی راه.\nکه همپای بادها\nدر شهر و کوه و دشت\nبه دنبال بوی تو\nگردیده ام\nو ساعت خود را\nبا کهنه ساعت متروک برج شهر\nمیزان نموده ام!\nای نازنین\nاندوه اگر که پنجه به قلبت زد\nتاری ز موی سپیدم\nدر عود سوز بیفکن\nتا عشق را بر آستانه ی درگاه بنگری", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "او یک نگاه داشت", "link": "https://echolalia.ir/%d8%a7%d9%88-%db%8c%da%a9-%d9%86%da%af%d8%a7%d9%87-%d8%af%d8%a7%d8%b4%d8%aa-%d9%86%d8%b5%d8%b1%d8%aa-%d8%b1%d8%ad%d9%85%d8%a7%d9%86%db%8c/", "poem": "او یک نگاه داشت\nبه صد چشم می نهاد\nاو یک ترانه داشت\nبه صد گوش می سرود\nمن صد ترانه خواندم و\nنشنود هیچکس\nمن صد نگاه داشتم و\nدیده ای نبود", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "ماندن میان این قوم حماقت است", "link": "https://echolalia.ir/%d9%85%d8%a7%d9%86%d8%af%d9%86-%d9%85%db%8c%d8%a7%d9%86-%d8%a7%db%8c%d9%86-%d9%82%d9%88%d9%85-%d8%ad%d9%85%d8%a7%d9%82%d8%aa-%d8%a7%d8%b3%d8%aa/", "poem": "ماندن میان این قوم حماقت است\nو رفتن خیانت\nمن ترجیح می دهم یک احمق باشم\nتا یک خیانت کار", "poet_nationality": "ایرانی", "poet_name": "نصرت رحمانی", "poet_link": "https://echolalia.ir/category/sher/iranian-poets/nosrat-rahmani/"}
{"title": "به خاطر آزادی و صلح", "link": "https://echolalia.ir/for-freedom-and-peace/", "poem": "حال دیگر دشوار است \nکه صدای شفق را \nو صدای گام تابستان را در ساحل دریا تمیز دهیم \nدشوار است که صدای شعاع نوری را بشنوی که انگشتش را تا می‌کند \nو به گاه عصر بر جام پنجره‌ی اتاقی کودکانه ضربه می‌زند \nدشوار، وقتی که تو فریادهای زخمیان را در دره‌ها شنیده‌ای \nوقتی که تو ستاره‌گان را به سان دکمه‌های زنگ‌زده‌ی نیم‌تنه‌ها‌ی اعدامیان دیده‌ای \nوقتی که تو برانکاردها را دیده‌ای که از شب بالا می‌روند \nوقتی که تو شب را دیده‌ای که نمی‌گوید فردا \nوقتی که تو دیده‌ای چه دشوار فراچنگ می‌آیند \nآزادی \nو \nصلح.\nبسیاری آموخته‌هایمان را از یاد بردیم ژولیو \nاز یاد بردیم که چگونه ماهیِ آرامش \nدر آب‌های کم‌عمق سکوت می‌لغزد \nکه چگونه‌ رگ‌های آبی‌رنگ دست‌های بهار در هم گره می‌خورند \nاز یاد بردیم\nاکنون چیزهای ساده آموخته‌ایم \nبسیار ساده \nبسیار مطمئن \nاینکه آسمان از نان آغاز می‌شود \nاینکه عادلانه نیست برخی نان دربیاورند \nو برخی نان بخورند \nاینکه عادلانه نیست که توپ بسازند \nو گاو‌آهن نباشد \nچیزهایی ساده \nشاید که کودکی هم بتواند این چیزها را با سازدهنی کوچک جیبی‌اش بگوید \nشاید که سربازی خوب که خواب مادرش را دیده است \nاز خواب بپرد و این همه را با شیپوری بگوید \nو مردگانمان این‌‌ها را بهتر از همه می‌دانند \nهرشب سکوتشان این چیزها را فریاد می‌زند \nچیزهایی ساده \nما دانا نیستیم ژولیو \nچیزهای ساده می‌گویم \nبسیار ساده بیانشان می‌کنیم \nاینکه می‌ارزد آدم زندگی کند و بمیرد \nبه خاطر \nآزادی \nو\nصلح.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "در بارانداز", "link": "https://echolalia.ir/in-dock/", "poem": "دکستروس، زیبا و پرغرور \nماهی بزرگی را در بارانداز قطعه قطعه می‌کند \nسر و دُم ماهی را به دریا می‌اندازد \nچکه‌های خون بر عرشه می‌درخشد \nدست‌ها و پاهای دکستروس غرقه‌ی خون است \nزنی پیر به دیگری می‌گوید:دست‌های خونینش را بنگر! \nچقدر با سیاهی چشمانش تناسب دارد: \nسُرخ، سیاه، سُرخ \nآن سوتر، در خیابان تنگ و نیمه‌تاریک \nبچه‌های ماهیگیر \nبر ترازوی دود گرفته، \nماهی و زغال می‌کشند", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "تو آرامی، چون خسته‌ای", "link": "https://echolalia.ir/april-25-poem/", "poem": "امسال کلاغان \nسُفال‌هایند بر بام تابستان. \nترس، چون دستِ مردِ کور \nبه دنبال دستگیره‌ی در می‌گردد. \nتو بر سنگ نشسته‌ای \nآرامی، چون خسته‌ای \nمهربانی، چون بسیار ترسیده‌ای \nبه سادگی فراموش می‌کنی چون که نمی‌خواهی به یاد داشته باشی\nفراموش نمی‌کنی.\nشعر ۲۵ آوریل از بخش تقویم تبعید ۳، از کتاب زمان سنگی", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "ما در درون خود لبخند می‌زنیم", "link": "https://echolalia.ir/illegal-smile/", "poem": "ما در درون خود لبخند می‌زنیم \nولی اکنون پنهان می‌کنیم همین لبخند را. \nلبخندِ غیر قانونی \nبدان سان که آفتاب غیر قانونی شد و \nحقیقت نیز. \nما لبخند را نهان می‌کنیم، چنانکه تصویر معشوقه‌مان را در جیب \nچنان که اندیشه‌ی آزادی را در نهان جایِ قلب‌مان. \nهمه‌ی ما که اینجاییم، یک آسمان داریم و \nهمین یک لبخند. \nشاید فردا ما را بکُشند \nاما نمی‌توانند این لبخند و \nاین آسمان را از ما بگیرند. \nمی‌دانیم؛ سایه‌هامان بر کشتزاران خواهد ماند \nبر دیوار گِلی که کلبه‌هامان را در بر گرفته \nبر دیوار عمارت‌های بزرگ فردا \nبر پیشبند مادر که در سایه‌ی ایوان \nلوبیا سبز پاک می‌کند. \nمی‌دانیم، این همه را می‌دانیم.\nفرخنده باد تقدیر تلخمان \nفرخنده باد همبستگی‌مان \nو فرخنده باد، جهانِ فردا!", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "در موهای تو", "link": "https://echolalia.ir/in-your-hair/", "poem": "در موهای تو \nپرنده‌ای پنهان است \nپرنده‌ای که رنگِ آسمان است \nتو که نیستی \nروی پای‌ام می‌نشیند\nجوری نگاه می‌کند که نمی‌داند \nجوری نگاه می‌کنم که نمی‌دانم\nمی‌گذارم‌اش روی تخت \nو از پلّه‌ها پایین می‌روم \nکسی در خیابان نیست \nو درخت‌ها سوخته‌اند\nکجایی؟", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "می‌ترسی سرِ وقت نرسی", "link": "https://echolalia.ir/they-took-your-watch/", "poem": "دستت را تکان می‌دهی \nمثلِ همیشه. \nمی‌خواهی ببینی ساعت چند است \nولی ساعتی به دستت نبسته‌ای \nساعتت را برده‌اند \nمثلِ خیلی چیزهای دیگر \nدستت را تکان می‌دهی \nبا این‌که ساعتی به دست نداری. \nبا این‌که قراری با کسی نداری. \nبا این‌که کاری برای انجام دادن نداری.\nساعت‌های تو را دزدیده‌اند \nزمانَت را دزدیده‌اند \nو تاریکی و ترس را برایت گذاشته‌اند \nمی‌ترسی سرِ وقت نرسی \nبه قلبت \nبه آرزویت \nبه کارت \nبه مرگَت \nمی‌ترسی نرسی \nمی‌ترسی زمان از دست برود…\nبخشی از شعر بلند ریتسوس", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "میان آغاز و پایان", "link": "https://echolalia.ir/between-the-beginning-and-the-end/", "poem": "کسی که به دورها نگاه می‌کند\nاز رفتن باز می‌ماند، بر جای خود می‌ایستد و\nنگاه می‌کند؛ -نمی‌بیند.\nهمیشه کلام در آغاز، نامطمئن است.\nو بعد این تویی که قادر نیستی از آن دست بکشی.\nشاید میان آغاز و پایان، هنوز جایی برای معجزه باشد\nدر فراسوی معناهای سنگین‌بار، خانه‌های سر در هم فرو برده،\nتیرک‌های تلگراف،\nدر فراسوی دستورالعمل های قانونی، کارِ روزمزدها،\nدر چشم‌انداز گلدان‌های پر از گیاه خشکیده‌ی کنار پله ها\nیا صورتک های ملال‌آور مقوایی تباه شده از آفتاب\nکه بیرون\nبر دیوار مغازه‌ی خرده فروشی حومه‌ی شهر\nآویزانند.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "خوابگرد و دیگری", "link": "https://echolalia.ir/sleepwalker-and-another/", "poem": "تمام شب خوابش نبرد \nگام های آن خوابگرد را دنبال می‌کرد \nبالا سرِ خود، روی پشت بام \nهر گام در تهی جای او طنینی بی پایان داشت \nسنگین و خفه \nکنار پنجره ایستاد، \nمنتظر که بگیردش‌ اگر افتاد. \nاما اگر خودش هم با او پایین کشیده می‌شد، چه؟ \nسایه ی یک پرنده روی دیوار؟ یک ستاره؟ \nاو؟ دست‌های او؟ \nصدای خفه‌ای روی سنگفرش شنیده شد.\nسپیده‌دم \nپنجره‌ها باز شدند. \nهمسایه‌ها دویدند. \nخوابگرد از پلکان نجات پایین می‌دوید \nبه دیدن آن که از پنجره پرت شده بود.\nطاهر علفی نام مستعار بهرام اردبیلی بوده است.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "هرگز از یاد نبردیم آزادی و صلح را", "link": "https://echolalia.ir/we-never-forgot-peace-and-freedom/", "poem": "حال چند سالی‌ست که آواره‌ایم \nاز جزیره‌ای خشک و بی آب و علف \nبه جزیره‌ی خشک و بی‌آب و علفی دیگر \nدر حال حمل چادرها بر پشت‌مان \nبی‌آنکه فرصت برپاکردن‌شان را داشته باشیم \nبی‌آنکه فرصت کنیم دو سنگ را کنار هم بچینیم \nتا بر آن‌ها دیگچه‌امان را بار بگذاریم \nبی‌آنکه فرصت کنیم صورت‌مان را بتراشیم \nنصفه‌سیگاری دود کنیم.\nاز احضار به احضار \nاز بیگاری به بیگاری \nدر جیب‌های‌مان عکس‌های قدیمی بهار را داریم \nهرچه زمان می‌گذرد بیشتر رنگ می‌بازند \nشناخته نمی‌شوند.\nشاید این باغ‌مان می‌بود\nچگونه می‌بود\nچگونه است دهانی که می‌گوید دوستت دارم\nچگونه‌اند دو دستی که پتو را تا روی شانه‌ات بالا می‌کشند\nبه هنگامی‌که تو خوابیده‌ای تنها با پیراهن تازه‌شوی لبخند\nبه یاد نمی‌آوریم\nتنها به یاد داریم\nصدایی روشن را درون شب\nصدایی آرام که می‌گوید: آزادی و صلح.\nاین‌چنین از جزیره‌ای خشک\nبه جزیره‌ای خشک\nبغچه‌امان را حمل‌کنان از اندوهی به اندوهی\nقلب‌مان را حمل‌کنان درون بغچه‌امان\nایمان‌مان را درون قلب‌مان\nبارها بدون نان\nبارها بدون آب\nبا زنجیرها بر دست‌های‌مان\nبی‌آنکه فرصت کنیم با درختی یا پنجره‌ای\nدوستی بهم‌ بزنیم\nهمواره با زنجیرها بر دست‌های‌مان\nچرا که ما آ‌نچنان انسان‌های ساده‌ای هستیم\nآنچنان کله‌هایی پر باد\nکه همچون تو هرگز از یاد نبردیم که دوست بداریم آزادی و صلح را.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "انفجار سکوت", "link": "https://echolalia.ir/blast-of-silence/", "poem": "می خواست فریاد بزند. \n دیگر نمی توانست. \n کسی نبود که بشنودش؛ \n کسی نمی‌خواست بشنود. \n از این رو او از صدای خودش می‌ترسید و آ ن را در خود فرو می‌خورد. \n سکوتش منفجر می‌شد \n تکه های بدنش به هوا پرتاب شده بود \n با دقت تمام آنها را جمع می کرد \n بی هیچ صدایی \n در جاهای خودشان می‌گذاشت و فاصله‌ها را پر می کرد.\nو آنگاه که از سر تصادف\n شقایقی یا زنبقی زرد می یافت.\n آنها را نیز جمع می کرد و بر پیکرش مرتب می نهاد.\n مثل اینکه تکه های خود او هستندچنین بیخته و شگفت شکفته.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "قایق سیاه", "link": "https://echolalia.ir/black-boat/", "poem": "پیرمرد بر درگاه خانه می‌نشیند، شب ها ، تنها \nسیبی را توی دستش سبک و سنگین می کند. \nدیگران زندگی‌شان را به امان ستاره‌ها بخشیدند. \nتو چی داری به آنها بگویی؟ شب شب است \nو حتی نمی دانیم بعد از آن چه می‌شود.\nماه وانمود می‌کند خشنود است \nاز اینکه بی‌وقفه بر دریا می‌تابد.\nولی تو در این چشم‌انداز با شکوه \nواضح‌تر به جا می‌آوری \nقایق سیاه دوپارویی، و \nقایقران تاریک \nکه مدام درشت قامت‌تر می‌شود.\nاز کتاب « دورغ‌های قسنگ» نشر گل آذین", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "سونات مهتاب", "link": "https://echolalia.ir/moonlight-sonata/", "poem": "بگذار با تو بیایم \nچه مهتابی است امشب! \nچه مهربان است ماه، \nاحدی پی نخواهد برد که موهایم خاکستری شده‌اند.\nماه، از نو، آن رنگ طلا می‌زند. و تو به آن پی نخواهی برد.\nبگذار با تو بیایم. \nماه که می‌تابد، در خانه، سایه‌ها درازتر می‌شوند، \nدست‌هایی ناپیدا، پرده‌ها را کنار می‌زنند،\nانگشتِ رنگ‌باخته‌ای بر غبار روی پیانو \nکلماتی از یاد رفته را می‌نگارد \nدل و دماغ شنیدن‌شان را ندارم. ساکت شو! \nبگذار با تو بیایم.\nفقط چند قدمی، فقط تا دیوار کوره‌ی آجرپزی، \nفقط تا آنجا که خیابان می پیچد،\nتا آنجا که از میان دوغابِ مهتاب \nپدیدار می‌شوند شهر سیمانی و آسمان،\nشهری چنان بی‌تفاوت و غیر واقعی، \nکه واقعی هویدا می‌شود، \nچنان متافیزیکی‌ست، که تو \nعاقبت چه بسا باور کنی که در یک لحظه \nهستی و دوباره نیستی، \nو شاید هیچ‌وقت وجود نداری، \nهمانگونه که، عمر و ناپایداری آن نیز وجود ندارد. \nبگذار همراهت بیایم. \nکمی به اتفاق هم روی نیمکت سنگی خواهیم نشست،\nروی نیمکت سنگی بالای تپه، \nو وقتی باد بهاری بر ما بوزد،\nشاید خیال کنیم که به پرواز درآمده‌ایم،\nزیرا، خیلی وقت‌ها و حتی همین حالا \nهنگام پیچش باد در پیراهنم \nصدای کوبش دو بال نیرومند را می‌شنوم،\nکه بالا و پایین می‌رود، \nو در حین چنین پروازی، \nکه صدای بال‌ها در خود احاطه‌ات می‌کند، \nاحساس می‌کنی که گردن، گرده‌ها و پوستت\nبه هم فشرده می‌شود، \nفشرده در عضلات آسمان آبی و \nرگ و پیِ نیرومند ارتفاعات، \nبه حال تو هیچ توفیری ندارد که بیایی یا بروی، \nو نیز هیچ اهمیتی ندارد که موهایم خاکستری شده باشند \nاندوهم این نیست، \n– از این اندوهناکم که قلبم خیال خاکستری شدن ندارد.)\nبگذار با تو بیایم!\nمی‌دانم که هرکس به سوی عشق، \nافتخار و مرگ، تک و تنها گام می‌زند.\nاین را خوب می‌دانم. آزموده‌ام. فایده‌ای ندارد. \nبگذار با تو بیایم…\nاز کتاب دروغ های قشنگ", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "یک پنجره برای دیدن دریا", "link": "https://echolalia.ir/a-window-to-see-the-sea/", "poem": "این‌جا ما مجبوریم چیزهای زیادی را تصور کنیم \nمثلا یک پنجره \nبرای دیدن دریا از درونش \nما دریا را جور دیگری از پشت پنجره می‌بینیم \nمتفاوت‌تر از آن‌چه که از پشتِ سیم های خاردار می‌توان دید\nصدای کودکی در عصر گاهان- \nاما کو کودک؟\nزنی بر پلکان آستانِ خانه‌ای- \nاما کو خانه؟\nکمدی پر از لباس‌های زمستانی \nسکوتی که دارد از ساعت بالای صندلی چکه می‌کند \nو سایه ی دستی نجیب که گل‌ها را در گلدان می‌کارد- \nاما کو سایه؟\nگرامافونی بر کنارِ پنجره‌ای \nدر عصرگاه شنبه – روزی می‌خواند\nو گربه‌ای بر سقف بلند همسایه می‌لولد \nدر هوای گرگ و میشی \nاز تنگاتنگ گلوله‌های نفتالین- \nگربه‌ی سیاهِ همسایه‌گی \nبی‌هیچ کسی که به او بنگرد \nبا دو قطره روغن تنهایی در چشمانش \nگربه‌ی سیاه فراموش شده‌ای \nبر سقف بلند همسایه می‌لولد \nو در سکوتی شگرف \nدر غروبی که او گام بر می‌دارد \nدم‌اش را بر تنِ سپید ماه می‌مالد\nما مجبوریم همه‌ی این چیزها را تصور کنیم \nشب‌های سردِ بسیاری در اینجا هست \nتنهایی عمیقی در عمقِ ترس هست \nو دوستی بسیاری \nدر عمق آن ترسی \nکه ساعتی پیش از مرگ بر زندانیان چیزه می‌شود \nو آن که با پاهای روی هم بر صندلی نشسته  \nبا نگهبانان قرعه می‌ریزد\nگربه‌ها در این‌جا بسیار فرق می‌کنند \nخشم‌آلود، بی‌محبت، بیمار \nور دیگر اینکه چانه ی خود را بر شانه‌های ما نمی‌سایند \nدور از ما می‌نشینند \nو ما را می‌کاوند:\nچیزی از معنای مرگ می‌آموزند \nاز معنای رنج \nاز معنای انتقام و بخشش \nچیزی از معنای سکوت و عشق می‌آموزند \nگربه‌های خشم‌آلود، نااهل و ساکتِ زندانِ ماکرونیسوس \nچشم‌های ما را می‌آموزند \nو زندگی را در پستوی آن‌ها می‌بینند\nو این ماه که بر فرازِ ما آویزان است \nبه مانندِ حرفی‌ست که نمی‌توان به زبانش آورد \nحرفی \nکه در گلوی شب سنگ شده است.\nاز کتاب نفس عمیق – نشر نیماژ", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "شبی که تو عریان بودی", "link": "https://echolalia.ir/the-night-you-were-here/", "poem": "این جا\nدرست در میانِ تشویشِ اتاق\nدر تنگاتنگ کتاب‌های غبار گرفته\nو چهره‌های فرتوت بر بوم،\nدر پستوی آری و خیرِ هزاران سایه،\nنواری از نور کشیده شده است\nهمین‌جا بود\nکه آن شب\nتو عریان بودی\nاز کتاب نفس عمیق – نشر نیماژ", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "هیچ تنهایی‌ای کوچک نیست", "link": "https://echolalia.ir/there-are-no-small-solitude/", "poem": "در کنج حیاط\nدر میان حباب‌های ریزِ آب\nچند شاخه گل سرخ\nبر زیر‌ِ بارِ رایحه‌ی خوشِ خود خمیده‌اند\nهمان گل‌های سرخی\nکه هیچ‌کس آنها را نبوییده است\nهیچ تنهایی‌ای \nکوچک نیست\nاز کتاب نفس عمیق – نشر نیماژ", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "وقتی کنار پنجره می‌ایستی", "link": "https://echolalia.ir/when-you-stand-up-to-the-window/", "poem": "وقتی کنار پنجره می‌ایستی\nشانه‌هایت پنجره را\nشانه‌هایت دریا را\nشانه‌هایت قایق ماهیگیران را می‌پوشاند\nوقتی کنار پنجره می‌ایستی\nتمام حجم خانه پر می‌شود از سایه‌ی تو\nهمچون سایه‌ی تندیس بلندِ فرشته‌ای\nغنچه‌ی روشن ستارگان\nبه بالین گوش‌های تو می‌شکفند\nپنجره‌ی ما\nدروازه‌ای‌ست به روی تمامی جهان\nگذرگاهی‌ست رو به بهشت\nو تو چشمه‌ی نوری بر کنار پنجره\nو ستارگان از نور تو کیسه پر می‌کنند\nوقتی کنار پنجره می‌ایستی\nو به دور دست‌های غروب چشم می‌دوزی\nتو در اتاقت\nناخدای همه‌ی کشتی‌ها می‌شوی\nدر گرگ و میشِ غروب\nتو با کشتی‌ات\nمرا به سفرهای بی‌کران می‌بری\nاما امروز\nدیگر این کشتی لنگر انداخته\nنشسته است به گل\nاکنون \nدر اعماق این اقیانوس\nدر غریق‌ِ خاطره‌ها\nدیگر کشتی را به تنهایی می‌رانم\nبی‌ناخدایی که تو باشی\nکتاب نفس عمیق – نشر نیماژ", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "شب به پایان راهش نزدیک می‌شود", "link": "https://echolalia.ir/6940-2/", "poem": "شب به پایان راهش نزدیک می‌شود\nما را\nهرگز خوابی نیست.\nبیدار می‌مانیم تا سپیده‌دمان.\nمنتظر می‌مانیم\nتا خورشید چکش‌اش را\nبر تارک خانه‌ها بکوبد.\nمنتظر می‌مانیم\nتا خورشید\nچکش‌اش را\nبر پیشانی‌ و قلب‌هایمان بکوبد.\nآنقدر بکوبد\nتا صدا شود.\nتا صدا شنیده شود.\nصدایی دیگرگونه.\nچرا که سکوت\nپر از صدای گلوله‌ی اسلحه‌هایی‌ست\nکه نمی‌دانیم از کجا شلیک می‌شوند.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "سومی از عمق دریا نگاهشان می‌کرد", "link": "https://echolalia.ir/third/", "poem": "هر سه مقابل پنجره نشستند خیره بر دریا \nیکی از دریا گفت، دیگری گوش کرد \nسومی نه گفت و نه گوش کرد \nاو در میانه دریا بود غوطه در آب \nاز پشت پنجره حرکات او آرام، واضح در آبی ِ رنگ پریده‌ی آب \nدرون کشتی غرق شده‌ای چرخید. \nزنگ نجات غریق را به صدا در‌آورد.\nحباب‌های ریزی با صدایی نرم روی دریا شکستند \nناگهان یکی پرسید: غرق شد؟ \nدیگری گفت: غرق شد. \nسومی از عمق دریا نگاهشان می‌کرد.\nگویی به دو نفر که غرق شده اند می‌نگرد.\nهر سه مقابل پنجره ایستاده بودند\nبا دریایی در روبرو.\nیکی از دریا گفت و دیگری شنید،\nسومی نه گفت و نه شنید\nاو خود در میانه‌ی دریا بود\nبر پهنه‌ی آب‌ها.\nدر آن سوی قاب پنجره‌ها\nآهسته تکان می‌خورد،\nشفاف و روشن\nدر عمق نیل‌گون دریا.\nبه دنبال کشتی غرق شده‌ای می‌گشت.\nزنگوله‌ی هشدار غرق‌شدگان را به صدا درآورد\nتا نگاه‌اش کنند.\nحباب‌های کوچکی از عمق آب بالا می‌آمد\nو بی‌صدا محو می‌شد.\nیکی پرسید: «غرق شد؟»\nدیگری گفت: «آری… غرق شد»\nسومی\nبی‌آن‌که از آن‌ها بخواهد نجات‌اش دهند\nاز عمق آب\nآن دو را می‌نگریست\nگویی آن‌ها بودند\nکه در دریا غرق می‌شدند.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "شعر همین است", "link": "https://echolalia.ir/%d8%b4%d8%b9%d8%b1-%d9%87%d9%85%d9%8a%d9%86-%d8%a7%d8%b3%d8%aa/", "poem": "او در دست‌هایش چیزهایی دارد که با هم نمی‌خوانند.\nیک سنگ، یک سفال، دو کبریت سوخته\nمیخی زنگ زده از دیوار روبرو\nبرگی که از پنجره پایین افتاد.\nشبنم‌هایی از گل‌هایی که تازه سیراب شده‌اند.\nاو این همه را می‌گیرد\nو در حیاط خلوتش چیزی مثل یک درخت می‌سازد.\nمی‌بینی؟ شعر همین است: «چیزی مثل»", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "تو نیز باید فریاد بزنی", "link": "https://echolalia.ir/%d8%aa%d9%88-%d9%86%d9%8a%d8%b2-%d8%a8%d8%a7%d9%8a%d8%af-%d9%81%d8%b1%d9%8a%d8%a7%d8%af-%d8%a8%d8%b2%d9%86%d9%8a/", "poem": "شاید هنوز هم بهتر باشد صدایت را کنترل کنی\nفردا، پس فردا، روزی\nآن زمان که دیگران زیر بیرق‌ها فریاد می‌زنند\nتو نیز باید فریاد بزنی\nاما یادت نرود کلاهت را تا روی ابروانت پایین بکشی\nپایین بسیار پایین\nاین‌جوری نمی‌فهمند کجا را نگاه می‌کنی\nبماند که می‌دانی آنهایی که فریاد می‌زنند\nجایی را نگاه نمی‌کنند.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "قفسی با یک قناری آویزان", "link": "https://echolalia.ir/%d9%82%d9%81%d8%b3%db%8c-%d8%a8%d8%a7-%db%8c%da%a9-%d9%82%d9%86%d8%a7%d8%b1%db%8c-%d8%a2%d9%88%db%8c%d8%b2%d8%a7%d9%86/", "poem": "مردم در خیابان‌ها می‌ایستند، نگاه می‌کنند\nشماره ی روی درها بی‌معنی است.\nنجار میخی دراز بر میزی باریک و بلند می‌کوبد،\nیک نفر لیست اسامی روی تیر چراغ برق می‌چسباند.\nتکه روزنامه ای در گیر خار شده است.\nعنکبوت‌ها زیر برگ‌های درختان مو.\nزنی از خانه بیرون می‌زند تا وارد خانه ای دیگر شود.\nدیوار زرد ِ خیس، رنگ آن پوسته شده\nقفسی با یک قناری آویزان از پنجره ی مردی مرده", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "موهایش چون دو پرنده", "link": "https://echolalia.ir/%d9%85%d9%88%d9%87%d8%a7%db%8c%d8%b4-%da%86%d9%88%d9%86-%d8%af%d9%88-%d9%be%d8%b1%d9%86%d8%af%d9%87/", "poem": "زن پنجره را گشود\nباد با هجومی، موهایش را، چون دو پرنده،\nبر شانه‌اش نشاند\nپنجره را بست.\nدو پرنده بر روی میز بودند،\nخیره در او\nسرش را پایین آورد\nدر میانشان جا داد و آرام گریست", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "شعر و بوسه", "link": "https://echolalia.ir/%d8%b4%d8%b9%d8%b1-%d9%88-%d8%a8%d9%88%d8%b3%d9%87/", "poem": "شعر و بوسه را که داشته باشی\nمرگ چه دارد\nکه از تو بستاند؟", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "رویای هر کودک صلح است", "link": "https://echolalia.ir/%d8%b1%d9%88%db%8c%d8%a7%db%8c-%d9%87%d8%b1-%da%a9%d9%88%d8%af%da%a9-%d8%b5%d9%84%d8%ad-%d8%a7%d8%b3%d8%aa/", "poem": "رویای هر کودک صلح است\nرویای هر مادر صلح است\nکلام عشقی که بر زیر درختان می تراود\nصلح است.\nپدری که در غبار\nبا تبسمی در چشم هایش\nبا سبدی میوه در دست هایش\nبا قطرات عرق بر جبینش\nکه چون ترمه ای بر طاقچه خشک میشود\nباز گردد\nصلح است.\nآن هنگام که زخم ها\nبر چهره ی جهان التیام یابد،\nآن هنگام که چاله ی بمب های خورده بر تنش را درخت بکاریم،\nآن هنگام که اولین شکوفه های امید\nبر قلب های سوخته در حریق\nجوانه زند،\nآن هنگام که مرده ها بر پهلوهای خویش بغلطند و بی هیچ گلایه ای به خواب روند\nو آسوده خاطر باشند که خونشان بیهوده ریخته نشده،\nآن هنگام،\nدرست آن هنگام\nصلح است.\nصلح\nبوی غذای عصرگاهی ست\nصلح یعنی\nهنگامی که اتومبیلی در کوچه می ایستد\nمعنایش ترس نباشد.\nیعنی آن کس که در را میزند\nدوست باشد\nیعنی باز کردن پنجره\nمعنی اش آسمان باشد.\nصلح یعنی سور چشم ها\nبا زنگوله های رنگ.\nآری.صلح این است.\nصلح\nلیوان شیر گرم است و کتاب\nبه بالین کودکی که بیدار میشود از خواب.\nصلح یعنی هنگام که خوشه ی گندم به خوشه ی دیگر میرسد\nبگوید نور. بگوید روشنی.\nصلح یعنی\nتاج افق، نور باشد.\nآری.صلح این است.\nصلح یعنی\nمرگ جز اتاقی کوچک از قلبت را نتواند تسخیر کند.\nیعنی دودکش خانه ها\nنشانی از سرور باشند.\nهنگامی که میخک غروب\nهم بوی شاعر دهد و هم کارگر.\nآری، صلح این است.\nصلح\nمشت های گره کرده ی مردمان است.\nصلح\nنان داغ بر میز جهان است.\nلبخند مادر است\nتنها همین\nنه چیزی جز این.\nآن کس که زمینش را خیش میکشد\nتنها یک نام را بر تن خاک حک میکند：\nصلح، نه چیزی دیگر، تنها صلح.\nبر قافیه ی فقراتم\nقطاری به سوی آینده رهسپار است\nبا سوغات گندم و رز.\nآری. صلح همین است.\nای برادران من!\nتمام عالم و امیالش\nتنها در صلح نفسی عمیق میکشد.\nدستانتان را به ما دهید، برادران.\nآری.صلح همین است.", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "گاهی از پا که می‌افتی", "link": "https://echolalia.ir/%da%af%d8%a7%d9%87%db%8c-%d8%a7%d8%b2-%d9%be%d8%a7-%da%a9%d9%87-%d9%85%db%8c%e2%80%8c%d8%a7%d9%81%d8%aa%db%8c/", "poem": "راه چه طولانی بود \nاز پا افتادم \nگاهی از پا که می‌افتی \nتن می‌دهی به خستگی \nمی‌ایستی و می‌گویی: رسیدم \nکجا رسیدی؟ می‌گویی: فهمیدم \nچرا فهمیدی؟ خب، بله، شاید این را فهمیدی \nکه هیچ‌کس هیچ‌وقت به هیچ‌جا نمی‌رسد. حقیقت این است \nولی حقیقت را نمی‌گویی. در جیب پالتو مخفی‌اش می‌کنی \nکنار دستت، کنار سکوتت، کنار خستگی‌ات", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "پرنده هراسانِ بوسه‌ی ما", "link": "https://echolalia.ir/%d9%be%d8%b1%d9%86%d8%af%d9%87-%d9%87%d8%b1%d8%a7%d8%b3%d8%a7%d9%86%d9%90-%d8%a8%d9%88%d8%b3%d9%87%e2%80%8c%db%8c-%d9%85%d8%a7/", "poem": "پرنده هراسانِ\nبوسه‌ی ما\nهنوز نمناک می‌پرسد\nاگر سر رفتن داری، ای عشق\nاز چه رو آمده‌ای، ای عشق؟", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "از زندان برایت می‌نویسم", "link": "https://echolalia.ir/%d8%a7%d8%b2-%d8%b2%d9%86%d8%af%d8%a7%d9%86-%d8%a8%d8%b1%d8%a7%db%8c%d8%aa-%d9%85%db%8c%e2%80%8c%d9%86%d9%88%db%8c%d8%b3%d9%85/", "poem": "از زندان\nبرایت می‌نویسم\nنزدیک به سه هزار نفر\nاین‌جا\nزندانی هستیم.\nمردمی هستیم ساده\nسخت‌کوش و اندیشه‌ورز\nبا پتویی مندرس\nبر پشت‌مان.\nیک پیاز و پنج دانه‌ی زیتون\nشاخه‌یی از نور در کوله پشتیِ‌مان.\nمردمی به سادگی درختان در نور آفتاب\nبا یک جرم در پرونده‌مان\nتنها یک تقصیر\nکه ما\nهمچو شما\nعاشق صلح هستیم و آزادی.\nصلح:\nهمان عطرِ غذا در شامگاهان.\nصلح:\nهمان ماشینی که دَمِ درِ خانه‌ات\nبایستد\nو تو وحشت نکنی.\nصلح:\nهمان‌که در خانه‌ات را\nمی‌کوبد\nکسی نباشد\nجز یک دوست", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "من کار مهمی را انجام نداده‌ام", "link": "https://echolalia.ir/%d9%85%d9%86-%da%a9%d8%a7%d8%b1-%d9%85%d9%87%d9%85%db%8c-%d8%b1%d8%a7-%d8%a7%d9%86%d8%ac%d8%a7%d9%85-%d9%86%d8%af%d8%a7%d8%af%d9%87%e2%80%8c%d8%a7%d9%85/", "poem": "من کار مهمی را انجام نداده‌ام\nقلب من، تنها، دیگ گلی دودزده‌ایست\nکه بارها و بارها به درون آتش رفته است\nو برای میهمانان خود غذا پخته است.\nو هر کدام از شما با حرف‌ها و دردهایتان\nکنده‌ای هیزم به آتش من افکنده‌اید،\nو انتظار سهمتان را کشیده‌اید", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "زمین پُر از نامه‌های ناخوانده‌ی توست", "link": "https://echolalia.ir/%d8%b2%d9%85%db%8c%d9%86-%d9%be%d9%8f%d8%b1-%d8%a7%d8%b2-%d9%86%d8%a7%d9%85%d9%87%e2%80%8c%d9%87%d8%a7%db%8c-%d9%86%d8%a7%d8%ae%d9%88%d8%a7%d9%86%d8%af%d9%87%e2%80%8c%db%8c-%d8%aa%d9%88%d8%b3%d8%aa/", "poem": "تا نامه‌ات برسد\nاز این‌جا رفته‌ایم\nشاید نامه‌ات درست لحظه‌ای برسد\nکه از این‌جا می‌رویم\nنمی‌توانیم صبر کنیم.\nاز هرجا که بیرون می‌زنم\nنامه‌‌ات می‌رسد همان‌جا\nاین‌بار می‌خواهم کمی صبر کنم\nلحظه‌ای فقط\nآن‌قدر که این نامه را بگیرم\nدو خط هم جواب بنویسم\nنمی‌توانیم صبر کنیم.\nپشتِ سر را نگاه می‌کنم\nمی‌بینم زمین پُر از نامه‌های ناخوانده‌ی توست.\nباید برگردیم و نامه‌ها را از گِل درآوریم\nباید برگردیم و جای پای‌مان را برداریم\nباید برگردیم و همه‌ی زندگی‌مان را برداریم\nباید زندگی‌مان را جای دیگری ببریم.\nنمی‌توانیم برگردیم\nنامه‌ها گم می‌شوند\nو نمی‌فهمیم در این نامه‌ها چه بوده\nبرگردان از", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "خانه‌ها با آدم‌ها می‌روند", "link": "https://echolalia.ir/%d8%ae%d8%a7%d9%86%d9%87%e2%80%8c%d9%87%d8%a7-%d8%a8%d8%a7-%d8%a2%d8%af%d9%85%e2%80%8c%d9%87%d8%a7-%d9%85%db%8c%e2%80%8c%d8%b1%d9%88%d9%86%d8%af/", "poem": "خانه‌ها با آدم‌ها می‌روند\nبا اسباب‌ و اثاث‌شان\nبا پرده‌های‌شان.\nنوبت ما که می‌رسد\nپیدایشان می‌کنیم و\nخاک‌شان را می‌گیریم و\nبعد سال‌ها\nمی‌گذاریم‌شان همان‌جا که بوده‌اند\nنزدیک پنجره‌ای که رو به درخت باز می‌شود.\nبرگردان از", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "در فاصله‌ی دو سکوت", "link": "https://echolalia.ir/between-two-silences/", "poem": "درِ این اتاق‌ها را \nیکی‌یکی باز می‌کنیم و \nسرک می‌کشیم \nاز اتاق سفید می‌رسیم \nبه اتاق صورتی \nاز اتاق سبز می‌رسیم \nبه اتاق سیاه \nاز آب‌انبار قدیمی می‌رسیم \nبه صندوق‌خانه‌ی مادربزرگ\nمن این درها را تنها برای تو باز کرده‌ام \nمن این ستاره‌ها را تنها برای تو پشتِ پنجره جمع کرده‌ام \nمن از سایه تنها برای تو می‌گویم \nسایه‌ای که بزرگ و بزرگ‌تر می‌شود روی دیوار \nوقتی چراغ روشن می‌شود \nمن از نور تنها برای تو می‌گویم \nنوری که از سقف می‌تابد و پلّه‌ها را روشن می‌کند \nپلّه‌هایی که بالا می‌روند \nپلّه‌هایی که پایین می‌روند \nچیزهای دیگری هم در این اتاق هست که تنها برای تو می‌گویم \nمثلاً دستی که زیرِ چانه می‌نشیند و غصّه می‌خورد \nمثلاً لبخند پریده‌رنگی که پشت لیوان آن محو می‌شود \nمثلاً سری که درد می‌کند و اشک به چشم می‌آورد \nمثلاً پوستِ پرتقالی که عطرش بینی را پُر می‌کند\nمن این چیزها را تنها برای تو می‌گویم\nتو که می‌دانی این‌ها را برای تو کنار گذاشته‌ام\nتو که می‌دانی این‌ها را دیگران نمی‌دانند\nماریا چیزی نمی‌گوید\nماریا پنجره‌ را باز نمی‌کند\nماریا پنجره‌ای برای باز کردن ندارد\nسکوت\nجاری می‌شود\nمثل آبی دریا در روز\nمثل ما در اتاق‌های این خانه\nهنوز همان‌جا نشسته‌ایم و\nآبی دریا\nپابرجاست\nهنوز اشک می‌ریزیم و\nسکوت بالا و بالاتر می‌آید\nمثل آبی دریا\nسکوت غرق‌مان می‌کند\nو دری برای باز کردن نیست\nپنجره‌ای برای دیدن نیست\nآخرین اتاق این خانه همیشه قفل است\nکسی کلید این اتاق را ندیده\nاتاقی که پنجره‌ای ندارد\nاتاقی که چراغ ندارد\nنه سفید است و\nنه صورتی\nنه سبز است و\nنه سیاه\nما باید از این اتاق سر درآوریم\nباید پنجره‌ای برای این اتاق بسازیم\nباید چراغی در این اتاق روشن کنیم\nباید این سکوت را بشکنیم\nماریا\nاین‌جا کجاست ماریا؟\nبرگردان از", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "تعمید دیگر", "link": "https://echolalia.ir/%d8%aa%d8%b9%d9%85%d9%8a%d8%af-%d8%af%d9%8a%da%af%d8%b1/", "poem": "کلمات بینوا\nغرقه‌ى اشک و خیس ِ مرارت\nتعمید دوباره مى‌یابند.\nپرنده‏ گانى که بال‏هاى خود را باز مى‌آفرینند\nبه پرواز درمى‏‌آیند\nبه نغمه سرایى مى‏پردازند\nو کلماتى که نهان مى‏کنند\nکلمات آزادى ‏ست.\nبال‏هاى آنان شمشیرهایى‏ست\nکه باد را از هم مى‌درد.\nبرگردان از", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "ما مست از سخنانی هستیم که", "link": "https://echolalia.ir/%d9%85%d8%a7-%d9%85%d8%b3%d8%aa-%d8%a7%d8%b2-%d8%b3%d8%ae%d9%86%d8%a7%d9%86%db%8c-%d9%87%d8%b3%d8%aa%db%8c%d9%85-%da%a9%d9%87/", "poem": "ما مست از سخنانی هستیم که هنوز به فریاد در نیاورده ‌ایم\nمست از بوسه ‌هایی هستیم که هنوز نگرفته ‌ایم\nاز روزهایی که هنوز نیامده ‌اند\nاز آزادی که در طلبش بودیم\nاز آزادی که ذره‌ ذره به دست می‌آوریم\nپرچم را بالا بگیر\nتا بر صورت بادها سیلی ‌بزند\nحتی لاک‌ پشت ‌ها هم هنگامی که بدانند به کجا می‌ روند\nزودتر از خرگوش ‌ها به مقصد می ‌رسند\n \nبرگردان از", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "عکس‌های قدیمی بهار در جیب‌مان مانده", "link": "https://echolalia.ir/%d8%b9%da%a9%d8%b3%e2%80%8c%d9%87%d8%a7%db%8c-%d9%82%d8%af%db%8c%d9%85%db%8c-%d8%a8%d9%87%d8%a7%d8%b1-%d8%af%d8%b1-%d8%ac%db%8c%d8%a8%e2%80%8c%d9%85%d8%a7%d9%86-%d9%85%d8%a7%d9%86%d8%af%d9%87/", "poem": "عکس‌های قدیمیِ بهار در جیب‌مان مانده\nهر چه بیش‌تر می‌گذرد کم‌رنگ‌تر می‌شوند\nغریبه‌تر می‌شوند\n   شاید این باغِ ما بوده است\nچه باغی؟\nدهانی که می‌گوید دوستت می‌دارم چه شکل است؟\nدست‌هایی که پتو را می‌کشند تا روی شانه‌ات چه شکل‌اند؟\nیادمان نمی‌آید\nتنها\nصدای روشنی را در شب به یاد می‌آوریم\nصدای آرامی می‌گوید آزادی\nمی‌گوید صلح…", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "زندگی تلخ است ژولیو", "link": "https://echolalia.ir/life-is-bitter-julio/", "poem": "زندگی تلخ است ژولیو\nو من نمیتوانم آواز بخوانم\nهنگامی که در پس پنجره ی تنگ زندان\nدر پس گوش های آهنین\nچهره های مبارزان فشرده است\nدر حال نگریستن به جاده با اندکی درختچه های غبار گرفته ی فلفل\nدر حال گوش دادن\nبه صدای کودکی در بیرون نانوایی\nو صدای سازدهنی غمناک غروب در پس تپه ها\nدر فرادست ها قطار لاریسا سوت می کشد\nدرون سوتش عطر دشت های درو شده ی تسالی را حمل میکند\nآخر،فکرش را بکن،بیرون شب فرا برسد آرامگام\nشبی یونانی همه شفافیت و صفا\nچراغ ها\nدر آبجو فروشی های روباز بلوار آلکساندرا روشن بشوند در هوا\nعطری از ماهی ریزه های سرخ کرده و هلو\nو این چهره ها همچنان فشرده شده در پس میله ها باقی بمانند\nهمچنان که شاخکی ستاره می چینند که در خواب شان ببویند\nبشنوند که نیرویشان عاطل و بیکار دنده های شان را بکاود و بتراشد\nصدای گام زندانبان را در دهلیز بشنوند\nصدای چرخیدن کلید بزرگ را در قفل در بشنوند\nو یک نفس انتظار بکشند آزادی و صلح را…", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "یادش آمد که زن ژاکتش را برده است", "link": "https://echolalia.ir/he-remembered-that-she-had-taken-his-jacket/", "poem": "حتّا قطره‌ی اشکی هم نریخت زن\nیک‌راست رفت سراغ بند رخت و\nژاکتش را برداشت و\nرفت\nانگار دست دراز کرده باشد و\nماه را\nاز آسمان تابستان\nبرداشته باشد\nمرد باورش نمی‌شد\nچشم روی هم نگذاشت آن‌شب و\nفرداشب و فردای فرداشب هم\nدوهفته گذشت و\nماه برگشت و\nمرد تازه فهمید زن برنمی‌گردد\nاز جا بلند شد\nدر آینه خودش را دید\nانگار از پنجره‌ای نیم‌باز\nآسمان بی‌ماه را دیده باشد\nبعد\nیادش آمد که زن ژاکتش را برده است\nبرگردان از", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "آفتاب خرمن مى‏ کنم", "link": "https://echolalia.ir/%d8%a2%d9%81%d8%aa%d8%a7%d8%a8-%d8%ae%d8%b1%d9%85%d9%86-%d9%85%d9%89%e2%80%8f-%d9%83%d9%86%d9%85/", "poem": "پنجه ‏ى مریم، رُسته در شکاف صخره‏ یى\nاین همه رنگ از کجا آورده‏ اى تا بشکوفى؟\nساقه‏ یى چنین از کجا آورده‏ اى تا بر آن تاب خورى؟\n– قطره قطره خون از سر صخره‏ ها گرد آورده‏ ام،\nاز گلبرگ ‏هاى سرخ دستمالى بافته‏ ام\nو اکنون\nآفتاب خرمن مى‏ کنم", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "معنای سادگی", "link": "https://echolalia.ir/%d9%85%d8%b9%d9%86%d8%a7%db%8c-%d8%b3%d8%a7%d8%af%da%af%db%8c/", "poem": "پشت چیزهایی ساده پنهان می شوم که پیدایم کنی\nاگر هم پیدایم نکنی، خود چیزها را پیدا می کنی\nلمس می کنی هرآنچه را که من لمس می کنم\nو چنین نقش دست هایمان با هم یکی می شود…\nماه بلند اوت در آشپزخانه می تابد\nهمچون ظرفی مسین\nخانه خلوت را روشن می کند و سکوت خانه را به زانو در می آورد\nهمیشه سکوت زانو زده می ماند.\nهر واژه گریزی ست\nبه دیداری معوق\nواژه آن دم حقیقی ست که بر دیداری پای بفشارد", "poet_nationality": "یونان", "poet_name": "یانیس ریتسوس", "poet_link": "https://echolalia.ir/category/sher/greek-poet/yiannis-ritsos/"}
{"title": "چیزی میان ما تغییر نخواهد کرد", "link": "https://echolalia.ir/%da%86%db%8c%d8%b2%db%8c-%d9%85%db%8c%d8%a7%d9%86-%d9%85%d8%a7-%d8%aa%d8%ba%db%8c%db%8c%d8%b1-%d9%86%d8%ae%d9%88%d8%a7%d9%87%d8%af-%da%a9%d8%b1%d8%af/", "poem": "درست مثل آن که\nجنازه ی کارگران معدن را\nاز خاک بیرون بکشی\nتا دوباره به خاک بسپاری!\nچیزی میان ما تغییر نخواهد کرد…\nاما اصرار دارم که بدانی\n“دوستت دارم…”", "poet_nationality": "ایرانی", "poet_name": "زانیار برور", "poet_link": "https://echolalia.ir/category/sher/iranian-poets/zanyar-burur/"}
{"title": "در چشمۀ چشم‌هایت", "link": "https://echolalia.ir/in-the-fountain-of-your-eyes/", "poem": "در چشمۀ چشم‌هایت \nتورهای ماهیگیران آب‌های سرگشته می‌زیند \nدر چشمۀ چشم‌هایت \nدریا به عهد خود پایدار می‌ماند \nمن \nقلبی مُقام‌گرفته در میان آدمیانم \nجامه‌ها را از تن دور می‌کنم \nو تلالو را از سوگند: \nدر سیاهی سیاه‌تر، من برهنه‌ترم، \nمن آن.زمان به عهد خود پایدارم \nکه پیمان‌شکسته باشم \nمن \nتو هستم \nآن‌زمان که من \nمن هستم.\nدر چشمۀ چشم‌هایت جاری می‌شوم \nو خواب تاراج می بینم، \nتوری \nبه روی توری افتاد \nما \nهم‌آغوش گسسته می‌شویم \nدر چشمۀ چشم‌هایت \nبه دار آویخته‌ای \nطناب دار را خفه می‌‌کند…", "poet_nationality": "رومانی", "poet_name": "پل سلان", "poet_link": "https://echolalia.ir/category/sher/romanian-poets/paul-celan/"}
{"title": "بلور", "link": "https://echolalia.ir/crystal/", "poem": "نه بر لبانم، انتظار دهانت \nنه بر آستانه‌ی در، انتظار بیگانه‌ای \nنه درچشم، انتظار اشکی.\nهفت شب\nفراتر \nسرخ در پی سرخ \nهفت قلب \nعمیق‌تر \nدست به در می‌کوبد \nهفت گل‌سرخ \nپس \nچشمه تراویدن آغاز می‌کند.\nاز کتاب زاده‌ی اضطراب جهان", "poet_nationality": "رومانی", "poet_name": "پل سلان", "poet_link": "https://echolalia.ir/category/sher/romanian-poets/paul-celan/"}
{"title": "زمان مضطرب", "link": "https://echolalia.ir/anxious-time/", "poem": "پاییز از دستان من برگ می‌خورد. \nما با هم دوستیم: \nاز دیوانگی سرپناه زمان و ما راه رفتن را به او آموختیم: \nحالا زمان به پوستۀ خود بازگشته\nدر آینه یکشنبه است \nدر رؤیا اتاقی برای خواب \nدهان‌های ما حرف راست می‌زنند\nچشمان من حرکت می‌کنند به پایین \nبرای درآمیختن با تنها عشقم \nما به هم نگاه می‌کنیم \nدر تاریکی کلمات را رد و بدل می‌کنیم \nما به هم عشق می‌ورزیم مثل \nخشخاش و مرور خاطرات \nما می‌خوابیم شبیه شراب در صدف‌ها\nمثل دریا در پرتو خونین ماه \nما همدیگر را در آغوش گرفته و کنار پنجره می‌ایستیم \nمردم از خیابان رو به بالا \nبه ما نگاه می‌کنند \nاین زمانی است که آن‌ها می‌دانستند \nزمانی است که سنگ تلاش می‌کند به گل دادن \nزمان مضطرب قلبی تپنده داشت. \nزمانش هست \nزمانش بود \nزمانش هست.", "poet_nationality": "رومانی", "poet_name": "پل سلان", "poet_link": "https://echolalia.ir/category/sher/romanian-poets/paul-celan/"}
{"title": "مادر ساکتم برای هر کسی می‌گرید", "link": "https://echolalia.ir/my-quiet-mother-cries-for-everyone/", "poem": "ای صنوبر، برگ‌هایت درون تاریکی می‌درخشند سفید.\nگیسوان مادرم هرگز سفید نبودند.\nگل قاصدک، چه سبز است اکراین\nمادر گیس‌زردم به میهن نیامده است.\nابر بارانی، بر فراز چاه آیا می‌پلکی؟\nمادر ساکتم برای هر کسی می‌گرید.\nای ستاره ی گرد، که حلقه‌ای طلایی را می‌پیچانی.\nقلب مادرم را سرب شکافت.\nدرِ چوب بلوطی ، چه کسی لولاهایت را در آورد؟\nمادر شرفیم نمی‌تواند باز گردد.\nاز کتاب گل سرخ هیچ‌کس", "poet_nationality": "رومانی", "poet_name": "پل سلان", "poet_link": "https://echolalia.ir/category/sher/romanian-poets/paul-celan/"}
{"title": "کلن", "link": "https://echolalia.ir/cologne/", "poem": "در کلن \nشهری از راهبه‌ها و استخوان‌ها \nو پیاده‌روهایی گزیده شده \nبا سنگ‌های مرگ‌آور \nو ژنده‌ها \nو ساحره‌ها \nو فاحشه‌های زشت \nمن برشمردم دو و هفتاد تعفن را \nهمه به‌خوبی تعریف شده \nو چندین بوی زننده \nشما ای حوریان \nکه بر فاضلاب‌ها \nو گودال‌ها \nحکم می‌رانید\nرود راین بسیار پرآوازه است \nپس بشویید شهر کلن تان را \nاما به من بگویید ای حوریان \nکدام قدرت الهی از این پس \nرودخانۀ راین را می‌شوید؟", "poet_nationality": "رومانی", "poet_name": "پل سلان", "poet_link": "https://echolalia.ir/category/sher/romanian-poets/paul-celan/"}
{"title": "پیکر خاکستری هیچ کس", "link": "https://echolalia.ir/gray-body/", "poem": "ناشیانه خود را باز به رؤیاهایم بسته‌ام. \nآیا می‌توان یادداشتی به هیچ کس نوشت، تا چه رسد به خورشید؟ \nبا موسیقی و میخک نیز می‌توان بد بود، و با عصرگاهی سرد \nکه همه جا سرک کشید، دل چزاند هی کفترها را یافت \nو هیچ نگفت. پاهایم می‌لرزیدند. اتفاقی دست سودم \nبه پهلوی تاریک زمین. پشت سر هم می‌گشتیم. \nبا چشم‌های زاغ به نثر دلگیرم می‌اندیشیدم. از جانم می‌کندم. \nکسی بزرگ و پیروزگر همه چیز را از من می‌گیرد. \nبه دیوبچه‌های دنبالم زل می‌زند؛ آنان که پس از خاکستر شبان‌هام ترانه می‌خوانند. \nو مرا می‌ستاید، قلبم را. او خداوندگار من است. \nچیزی از آن روز شرم‌آورم هنوز نگذشته است\nهم خوشیم، هم تشنه. در گنبد بی‌وزن \nبی پروا هزاران چهره‌ی برگ گونه را می‌شنوم. \nدر چشم انداز خاموش دست می‌برم، چه ننگی. \nخود را از دست دادم. چهره‌ام را در نیم‌رُخی تکیده گیر انداختم. \nدو تکه شدیم بینا با سایه‌ای که نگران بود. \nژرفای گسیخته‌ی جهان را خواندیم. \nخودپسندانه به خود تن در دادیم. \nزبانی را که تا دیروز ناباورانه می‌آموختیم \nبه یک چشم اندوختیم \nو از شکل نیفتادیم. \nداربست ما این گونه است.\nاز کتاب گل سرخ هیچ کس", "poet_nationality": "رومانی", "poet_name": "پل سلان", "poet_link": "https://echolalia.ir/category/sher/romanian-poets/paul-celan/"}
{"title": "خیالت پیش چشمانم بر می خیزد", "link": "https://echolalia.ir/%d8%ae%db%8c%d8%a7%d9%84%d8%aa-%d9%be%db%8c%d8%b4-%da%86%d8%b4%d9%85%d8%a7%d9%86%d9%85-%d8%a8%d8%b1-%d9%85%db%8c-%d8%ae%db%8c%d8%b2%d8%af/", "poem": "نامه هایت ، هر چه سردتر\nسکوت میانشان ، هر چه درازتر\nو این انتظار ، هر چه دشوارتر\nشکنجه ی عشقم افزون تر\nخود را هر چه بیشتر در رنج ها می غلتانم\nاگر چه سر اندیشه و رنجم نیست\nهر بار می خواهم فراموش کنم و باز به خاطر می آورم\nمعجزه ی لبخندت را\nخیالت پیش چشمانم بر می خیزد و\nنوازش هایت را بیدار می کند\nچیزی در درونم رم می کند و\nتازیانه ات بالا می رود", "poet_nationality": "روسیه", "poet_name": "سوفیا پارنوک", "poet_link": "https://echolalia.ir/category/sher/russian-poets/sophia-parnok/"}
{"title": "بیا پیدا کن مرا", "link": "https://echolalia.ir/%d8%a8%db%8c%d8%a7-%d9%be%db%8c%d8%af%d8%a7-%da%a9%d9%86-%d9%85%d8%b1%d8%a7/", "poem": "بیا\nپیدا کن مرا\nدر لحظه غایبی که به جستجوی کسی\nبه یاد کسی نبوده‌ای\nمرا در خویش رها کن\nوآنگاه مرا در جنگلی تاریک گم کن\nو بی درنگ پیدا کن\nقبل از آن زمان صفر\nبگذار تا در تاریکی خیس گره‌های کور\nیا در بوی شفافیت منتشر شده از گل زنبق روشنایی\nگره روزهای رنجیده تو را باز کنم\nمسافر من باش تا پرتگاه خلاء بسته شود\nرنگ سرعت را تسلی بده در شب آتش‌فام\nبسان گل داودی همیشه بهار\nگلی را که از دیو شب ربوده شده است\nگل تاریکی را\nگلی را که در سایه خویش از سرما می‌لرزد\nمانند وعده‌های فراموش شده\nبه من هدیه کن\nمرا در آزادی اسارت\nدر ریشه‌های صلا دهنده آن گیاه باستانی\nمرا در جادوی زمان دفن کن\nتا خاکسترها در الماس قلب من بدرخشند\nبعد از زمان همیشه.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "شب با من مهربانی کن", "link": "https://echolalia.ir/%d8%b4%d8%a8-%d8%a8%d8%a7-%d9%85%d9%86-%d9%85%d9%87%d8%b1%d8%a8%d8%a7%d9%86%db%8c-%da%a9%d9%86/", "poem": "شب، دروغی به من بگو\nدروغی که با هزارتوها، مفصل‌ها و روشنایی هستی‌بخش\nزخم‌های مرا بشوید.\nمی‌دانم که از گریزها\nخلاء\nدلبستگی\nپرتگاه\nعشق هستی یافته از موسیقی\nفقط واژه‌ها باقی مانده است\nآینه‌ای که در آن نقصان یافته‌ام در هر نگاه من\nگل شکفته شده بر تنه گمشده ما*\nدر آستانه عبور از خوابی بلورین است\nنسیم خم شده از آتش\nتو\nیادم کنید\nشب با من مهربانی کن\nزیرا که روزها\nصخره‌های استوار پنهان کننده لانه‌های ماران\nو لحظه‌ها\nاندوه عمیق مرا نمی‌فهمند.\nشب، دروغی بگو\nدر رقص نورهای شکسته\nمارپیچی دوار باشد\nآهنگی نیمه تمام\nبا دروغی که از لابلای اوراق کهنه تراوش کرده است\nخطوط پاک شده‌ام را\nاز نو بر بیکرانگی انتظار بنویس\nآیا آخرین جرعه اکسیری که نام آن فراموشی‌ست\nفقط به فرشتگان پیشکش می‌شود؟\nای لکه آذرخشی مرکب سمی\nای خاکستر گریزان از اخگر\nای شعله برودت،\nتو ای عشق پنهان من در نت‌های گمشده جنگل زنگوله‌دار\nمرا در گوش پایان نجوا کن.\n*الهه‌ای در افسانه‌های آناتولی ترکیه\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "گلی آبی رنگ برای تو برگزیدم", "link": "https://echolalia.ir/%da%af%d9%84%db%8c-%d8%a2%d8%a8%db%8c-%d8%b1%d9%86%da%af-%d8%a8%d8%b1%d8%a7%db%8c-%d8%aa%d9%88-%d8%a8%d8%b1%da%af%d8%b2%db%8c%d8%af%d9%85/", "poem": "گلی آبی رنگ برای تو برگزیدم\nاز سمفونی امواج مرده بر ساحل\nاز سوخته بلورین مدار جغرافیایی دره\nاز رطوبت کلاله ذرت\nاز بوهای شیرین برگهای پوسیده\nاز ترانه‌های حزن آلود صدف‌های دریایی\nتا با آخرین نفس گلی پژمرده\nشرح پریشانی قلبم را\nبا تو حکایت کنم\nآه، غنودن بدون در آغوش کشیدن تو\nبدون تماشای سر تو بر بالش من\nچه گردابی خواهد شد\nوقتی که به خوابی عمیق فرو می‌روی\nبامداد\nبدون گفتن صبح بخیر به تو\nبدون بوسیدن شراره لب‌های تو\nچه بامدادی خواهد شد\nگلی بی پناه را\nگل پژمرده لانه سرنگون شده پرستوی مهاجر را\nگهواره سینه‌ام را\nنجوای نسیم را\nستاره بی‌شمار مردم چشم‌ام را\nگل آبی رنگ عشقی شکست خورده را\nگل گریان مجسمه‌ای فراموش شده در پارک را\nماتم دشت‌های لم یزرع را\nسه سیم ساکت آینده‌ای شکسته را\nگل ستمگر تن به بوی تو آغشته‌ام را\nگل سر سخت جدایی را\nگل تنهای دلبستگی را\nبرای تو به ارمغان آورده‌ام\nتا آن زمان که فراموشم کردی\nمانند غم سنگین عشقی\nبر یقه پیراهن‌ات بماند.\nبا دوستانتان به اشتراک بگذاری\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "اینک معاشقه بسر آمد", "link": "https://echolalia.ir/%d8%a7%db%8c%d9%86%da%a9-%d9%85%d8%b9%d8%a7%d8%b4%d9%82%d9%87-%d8%a8%d8%b3%d8%b1-%d8%a2%d9%85%d8%af/", "poem": "اینک معاشقه بسر آمد\nشب مانند مرگ ادامه دارد\nمی‌گویی، عشق سرزمینی است که هنوز پای کسی بدان نرسیده\nهر چه دورتر بروی از تنش بیرون نمی‌شوی\nاز خویش بیرون نمی‌شوی هر چه بدان نزدیک شوی\nدر سکوت به صدای ناقوس‌های شب گوش می‌دهم\nناقوس‌ها مانند زخمی باز می‌نوازند\nحیوانات در طنین ناقوس‌ها تیر می‌خورند\nهرچه از تو دور می‌شوم از تو بیرون نمی‌شوم\nهر چه به تو نزدیک می‌شوم به تو نمی‌رسم\nدر چشمان تو\nتن وحشت زده اندوه را نوازش می‌کنم\nتا کجا جاری می‌شود\nتا کدام دریای مرده\nخون آن مروارید جدا شده از صدف\nمی‌دانم\nشب مانند مرگ ادامه دارد\nبا خاموش کردن حریقی تشنه در قلبم\nبیرق آتشی خاکستر شده را با خود حمل می‌کنم\nتا بلندترین قلعه ناقوس‌های صدای تو\nدروازه سنگین شب بسته می‌شود\nشیشه آبی بی‌پایانی در درونم شکسته می‌شود\nمی‌بوسم\nمثل این است که چشمانت را برای آخرین بار می‌بوسم\nسرشک عشقی چون مرگ را.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "تو رفتی ای عشق", "link": "https://echolalia.ir/%d8%aa%d9%88-%d8%b1%d9%81%d8%aa%db%8c-%d8%a7%db%8c-%d8%b9%d8%b4%d9%82/", "poem": "ترانه نسیم خاموش شد\nروشنای درخت غان پاک شد\nگل میخک دیگری بر شامگاه انتحار افتاد\nتو رفتی\nدیگر برای همیشه رفتی\nدیگر کدام گل ختمی در بوستانهای این شهر به شکوفه خواهد نشست؟\nدر دل نحیف و بی‌رمق شب\nانتظار را نیز با خود بردی\nرفتی\nکدام خواب ساکت با تو رفت؟\nکدام خواب تسلی خواهد داد؟\nشبی را که بر بالش من فراموش کردی\nدشنه‌ای در روحم شکست\nای عشق\nنگهبان من باش\nشروع‌های دوباره درها را ببندد\nعادتها پرده‌ها را بکشد\nچقدر باید برای عشق پرداخت\nآه، اگر عبور می‌کردم\nاز همه کوچه‌های مهتاب\nاز همه غصه‌های رو به دریا.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "برای بیدار کردن تو", "link": "https://echolalia.ir/%d8%a8%d8%b1%d8%a7%db%8c-%d8%a8%db%8c%d8%af%d8%a7%d8%b1-%da%a9%d8%b1%d8%af%d9%86-%d8%aa%d9%88/", "poem": "برای بیدار کردن تو\nشب را از سمفونی مهتاب دزدیدم\nبه شهر خلوتی رفتم که هرگز نرفته بودی\nشعرهایی در گوش سکوت نجوا کردم که نخوانده‌ای\nدر سواحل آرامش نسیم‌ها\nحکایت تو را از شن‌های خیس شنیدم\nدریا در روی پاهای تو به خواب رفته بود\nآنگاه که زمان چون تار مویی بین ما پرواز می‌کرد\nاز لا به لای پرده‌های خلاء\nصداهای تنهای ماه را که بر صورت تو می‌افتاد نوازش کردم\nاز عرشه کشتی بادبانی گمشده در اقیانوس\nبر آبها خم شده و سایه‌ات را بوسیدم\nبا انگشتان ظریف کودکان آواره\nآینه شکسته خواب‌هایت را لمس کردم\nاز میان خطوط کمرنگ نقاشی‌های باستانی\nدستهای تو را در غارها تماشا کردم\nبرای بیدار کردن تو\nتمام گذشته‌ات را از نو نوشتم\nگلی بر یقه تنهایی‌ات چسباندم\nفراموش کردم آنچه را که فراموش نکرده بودی\nتنهایی‌ات را با رایحه‌ای فرار پوشاندم\nتن‌ات چون شب کوهستان ترسید\nراه درازی طلب کردم از نفسهایت به نفسهایم\nبرای بیدار کردن تو\nگیسوان پژمرده پیشانی‌ات را تماشا کردم\nابدیت را از لابلای انگشتان تو صدا زدم\nوقتی که قلبم چون شهابی ثاقب می‌مرد.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "عشق ترمیم می‌کند", "link": "https://echolalia.ir/%d8%b9%d8%b4%d9%82-%d8%aa%d8%b1%d9%85%db%8c%d9%85-%d9%85%db%8c%e2%80%8c%da%a9%d9%86%d8%af/", "poem": "اگر روزی همه عشق‌های ناگفته‌ات\nبه سراغ همه دروغ‌های گفته شده‌ات باز آیند\nاگر خواب‌هایی که به آینده تبعید کرده‌ای\nمانند شاخه‌های ظریفی بشکند\nعشق ترمیم می‌کند\nاگر برج ناقوس روزهای قلب تو\nاز هجوم توفان دروغ فرو بریزد\nاگر خون زمان مانند ریگ‌های بر باد رفته\nاز دست‌های تو جاری شود\nعشق ترمیم می‌کند\nاگر تنهایی‌ات مانند اتاق هتلی است که چنگی به دل مهمانانش نمی‌زند\nاگر از سایه میخکوب شده‌ات بیرون نمی‌توانی شد\nاگر کلید لحظه‌هایی که بدان پناه آورده‌ای پوسیده است\nعشق ترمیم می‌کند\nاگر همه پرنیان مهتاب جاده‌های عبور تو\nترانه روح منزوی تو را زمزمه کنند\nو حیات مانند تصویر وداعی ناگهانی\nاز آلبوم‌های پاره شده بیرون بیاید\nعشق ترمیم می‌کند\nاگر شعله‌های خون تو چراغ تنت را نمی‌افروزد\nاگر رنگ شبهای شرابی را فراموش کرده‌ای\nاگر الماس معاشقه دیگر برق نمی‌زند\nاگر قدح لمس در دست تو شکسته است\nعشق ترمیم می‌کند\nاگر چهره دیوانه وجودت\nبه چهره‌ای که در آینه‌ها رها کرده‌ای شباهت دارد\nاگر رفتن تو منزل رجعت توست\nآن راه‌های نرفته را\nآن دیوانه زخمی‌ را\nعشق ترمیم می‌کند.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "از دست‌های تو می‌بارید", "link": "https://echolalia.ir/%d8%a7%d8%b2-%d8%af%d8%b3%d8%aa%e2%80%8c%d9%87%d8%a7%db%8c-%d8%aa%d9%88-%d9%85%db%8c%e2%80%8c%d8%a8%d8%a7%d8%b1%db%8c%d8%af/", "poem": "از دست‌های تو می‌بارید\nاز زیباترین دروغ دنیا\nبرف‌هایی که در تن من می‌لرزیدند.\nگفته بودی\nکدام معاشقه از وداع طولانی تر است؟\nچرا در روزگار ما عشق و سلام یکی نیستند؟\nآنگاه که عشق مانند رخوت زمستان از میان ما عبور می‌کرد.\nسلامی‌ برای گرم کردن خورشید کافی بود.\nمانند آن ستاره نقره‌ای که شب\nبر گوهر فراموشی مرمرین دفن کرده بود\nصدای برف را\nبه ترحم زمستان یخ بسته قلب تو بخشیدم\nدریای درون خشکید\nخورشید غروب کرد\nفصلی چشمانش را رها کرد و گذشت\nوقتی که نسیم آغشته به بوی برف را از صندوقچه‌اش بیرون آورد\nگویی سلامی خود را از نقشه کشورهای روحم پاک کرد\nمانند آن ستاره نقره‌ای که در شب دفن شده است\nچنان عاشق شدم که عشق را از یاد بردم\nدیگر هیچ خاطره‌ای مرا نخواهد بخشید.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "نبودی", "link": "https://echolalia.ir/%d9%86%d8%a8%d9%88%d8%af%db%8c/", "poem": "نبودی\nوقتی که باروهای آسمان به روی من فرو ریخت\nوقتی که موج شکن آویخته به ساحل زندگی بر خاک فرو افتاد\nسراپا خیس در توفان\nاکنون که چنین از سرما می‌لرزد\nکجاست دهان بوسه‌هایی که ابدیت را می‌بلعید؟\nوقتی که اعصار یخبندان در تن بزرگ می‌شد\nآن زهدان زاینده\nحامی‌\nو نگهبان معاشقه‌های ابدی کجا بود؟\nوقتی که قناری‌های خوش الحان فنا\nدر شامگاه خاکستری قلب من\nسکوت سیاهی را فریاد می‌زدند\nسکوت مطلع آخرین کلام شان بود\nآیا با روییدن  شروع می‌شود\nعشق در قلب انسان؟\nچه کسی می‌تواند فراموش نکردن را بیاد آورد؟\nفلاکت شاخه‌هایی که درخت خویش را سرنگون کرده‌اند؟\nنخواهم پرسید\nنخواهم گفت\nکجا بودی\nفراموش کن\nپنهان کن مرا\nدر نهانخانه دل‌ات\nبسان گلخانه‌ای که از حریق تو سوخت.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "زمان کوتاه و عشق ارمغان توست", "link": "https://echolalia.ir/%d8%b2%d9%85%d8%a7%d9%86-%da%a9%d9%88%d8%aa%d8%a7%d9%87-%d9%88-%d8%b9%d8%b4%d9%82-%d8%a7%d8%b1%d9%85%d8%ba%d8%a7%d9%86-%d8%aa%d9%88%d8%b3%d8%aa/", "poem": "چنین می‌گفت زمان\nجاودانگی دروغ است\nگوش کن ببین\nآن پرتگاه لاجوردی روح‌ات\nبا ترانه غمناک چاهی عمیق\nبی‌وقفه تو را به نام می‌خواند\nاما تو چنان دوست داشته باش که انگار مرگی نیست\nو ترانه‌های شادمانی را\nاز زبان برگ‌های درخت زندگی گوش کن\nزیرا که برگ‌ها هم روزی به پرواز در می‌آیند\nنسیم هم بی تو بر جنگل عریان می‌وزد\nزمان کوتاه و عشق ارمغان توست\nمی‌شنیدم\nصدای روح سرکشم بود\nقلبم با واهمه‌های جنگجویی تنها\nبه جستجوی حیاتی به عمق یک پرتگاه بود.\nو حقیقت در آبگینه یک لحظه مالیخولیایی\nچراغ‌های قلب را خاموش کرد\nنمایان شد دروغ\nمانند خدایی  که مشعل‌اش را در هزارتویی تاریک می‌افروخت\nمرگ گفت\nوقتی که دستان تنهایی‌اش را بر پیشانی عشق های تمام شده تن می‌کشید\nلحظه دروغی‌ست لاجوردی\nسرسپرده زهر خویش\nشیر می‌دهد خواب‌هایش را\nبا زهر خویش\nپرسیدم از او\nحقیقت کدامین صورت توست؟\nگفت، من حقیقتم، صورتی غیر از تو ندارم\nمرگ تویی و من دلداری غیر از مرگ ندارم\nفریاد خود را با فانوسی از بلور خفه کردم\nتا پیشکش کنم آن را\nبه خدایان معبد بی‌نهایت\nهمه با هم از دروازه لاجوردی لحظه گذشتیم\nمن\nخواب‌های ویران شده‌ام\nو عشق\nو دروغ\nزمان منتظر بر روی سنگ قربانگاه\nخیره شد با ترحم به صورت من\nگفت\nشتاب‌ات از برای چیست؟\nاینک تو حقیقتی\nو این لحظه تنها ارمغان من به توست\nکه از سرزمین مرگ برایت آورده‌ام\nفراموش نکن\nخواب‌هایت را\nحقیقت قلبت را\nزیرا که به زودی فنا خواهی شد.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "با من بیدار می‌شوی", "link": "https://echolalia.ir/%d8%a8%d8%a7-%d9%85%d9%86-%d8%a8%db%8c%d8%af%d8%a7%d8%b1-%d9%85%db%8c%e2%80%8c%d8%b4%d9%88%db%8c/", "poem": "صبح می‌شود\nبا من بیدار می‌شوی\nپرنده‌ها صدای تو را بر بال‌هایشان نقاشی می‌کنند\nباران شبانه قطع می‌شود\nکوچه‌ها به مهمانی روز می‌روند.\nتو می‌خندی\nبازار در چشمان تو بنا می‌شود\nطفلی مادرش را گم می‌کند\nدر سیمای تو پیدا می‌کند.\nسخن می‌گوییم\nبه مقصد می‌رسند مسافران\nچراغهای کشتی‌ها روشن می‌شود\nماه به مهمانی دریاها می‌رود\nماهی‌ها سفره‌های حقیرانه پهن می‌کنند.\nصورت تو را لمس می‌کنم\nچشمانم پر از اشک می‌شود\nدر هر جای دنیا\nزنان سرود تازه‌ای آغاز می‌کنند.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "آب است زمان", "link": "https://echolalia.ir/%d8%a2%d8%a8-%d8%a7%d8%b3%d8%aa-%d8%b2%d9%85%d8%a7%d9%86/", "poem": "آب است زمان\nتو سیمای حیات افتاده بر آبی\nبا بال‌های توفانی\nبه خانه من در قلب انزوا می‌آیید\nدست باغی را گرفته و می‌آیی\nباغی که زبان پرندگان را می‌داند\nباغی که گلها را می‌شناسد\nباغی که از جویبارها عبور کرده است.\nآنگاه که به انتظار پرندگان نشسته‌ایم\nمی‌روی\nباغی درمانده را\nباغی ساکت را\nباغی را که خوابهایش را فراموش کرده است\nدر دست من رها می‌کنی\nصدای بالها از آب پاک می‌شود.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "همیشه بوی تو", "link": "https://echolalia.ir/%d9%87%d9%85%db%8c%d8%b4%d9%87-%d8%a8%d9%88%db%8c-%d8%aa%d9%88/", "poem": "اجاق جنگل کاغذی\nجنگل گرسنه\nزود خاموشی می‌گزیند.\nاجاق دل، بی اعتنا می‌سوزد\nواژه ها با زبانه‌های شعله\nچهره مبدل عشق را برنمی‌افروزند.\nخون کلمات من از چنگال کاغذهای گرسنه جاری می‌شود.\nسکوت را می‌آزمایم\nخاموشی را\nبی خیالی را\nخزه‌های تو، ستونهای شعرهای مرا می‌پوشانند.\nواژه ای که صدایم را\nاز گزند تو و من برهاند\nپیدا نمی‌کنم.\nدر نامه‌هایی که به نشانی شعر فرستاده شده‌اند، می نویسم:\nاگر می‌یافتمت\nآنگاه عشق\nاز عقد اخوت میان روح و جسم آگاه می‌شد.\nخورشید و برف بر سرزمین دلم باریدن خواهد گرفت\nو مرگ با صدای گمشده‌اش\nراز بزرگ جدایی را نجوا خواهد کرد.\nدر پی فریاد جویبار\nبا جاری شدن زندگی\nدر قلب شهری تاریک\nعشقبازی‌های من،\nهمیشه بوی تو را می دهد.\nبر بازوان دروغ\nکاغذ سکوت را بر می گزیند\nو نور شیرین خورشید و\nعشق را.\nاز سایت خانه شاعران جهان", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "ای عشق آتشین من", "link": "https://echolalia.ir/%d8%a7%db%8c-%d8%b9%d8%b4%d9%82-%d8%a2%d8%aa%d8%b4%db%8c%d9%86-%d9%85%d9%86/", "poem": "اگر برف بر همه کوه‌ها ببارد\nاگر بوران قله‌ها را بپوشاند\nو اگر توفان همه روشنایی‌ها را ببلعد\nصبر کن\nای عشق آتشین من\nای عشق تو میراث فرداها\nصبر کن\nاینک\nحتی اگر از سرما خاکستر شوم\nحتی اگر از تشویش بلرزم\nوقت در آغوش کشیدن امید است\nامید با عشق فریاد می‌زند\nو دل است هماورد عشق\nو بالاندن عشق\nکار پر مهابتی است.\nرنج هزاران ساله را\nو حرص آینده را\nاین گلیم پر نقش و نگار را\nیعنی زحماتم را\nیعنی قلبم را\nبه تو هدیه می‌کنم\nای عشق آتشین من\nای عشق تو میراث فرداها\nبی درنگ\nبی پروا\nصبر کن.", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "چگونه به استقبال این نفرین می‌روی فمینا؟", "link": "https://echolalia.ir/%da%86%da%af%d9%88%d9%86%d9%87-%d8%a8%d9%87-%d8%a7%d8%b3%d8%aa%d9%82%d8%a8%d8%a7%d9%84-%d8%a7%db%8c%d9%86-%d9%86%d9%81%d8%b1%db%8c%d9%86-%d9%85%db%8c%e2%80%8c%d8%b1%d9%88%db%8c-%d9%81%d9%85%db%8c/", "poem": "چگونه به استقبال این نفرین می‌روی فمینا؟\nتا پیوستگی ذرات پراکنده‌ی این زندگی\nبا کدام ترانه‌ی جادویی خواهی رقصید\nبر درگاه بامداد این روز نو؟\nنفرین هزار ساله است این فمینا\nنه روز دیگری در پیش است نه دنیای دیگری\nزود باش برقص\n با قدحی از شوکران\nبا خلخالی از آهن بر مچ پا\nبا غنچه‌های پر صدف هجاهای ترس‌خورده\nمیخ پوسیده‌ی تمام کتاب‌های مقدس را بیرون بکش\nبر روی پاشنه‌های بلندت برقص\nمنشور طلایی زمین را حرکتی بده\nدر آشیانه‌ی حیوانات کرک دار\nچون مار ظریف ستاره‌های سرد\nبر صورت مادر خدایان چنبره بزن\nنه روز دیگری در پیش است نه دنیای دیگری\nبا ناقوس‌های پرغرور تعظیم\nآهنگ فریب هزار ساله را بنواز فمینا\nضرباهنگ کهنه‌ی درون\nصدای گوشت مثله شده\nسکوت نامنتظره‌ی کشش‌های درونی\nکنار تو خواهند رقصید.\nمنتظر اشاره‌ی زمان سایه‌های سمبل‌ها مباش\nچون سایه درون روشنایی بیا\nچون جرعه‌های شربت‌های عسل\nشراب ناب تضاد درونی\nچون سرزمین سوخته در بخار تابستان بیا\nبر ساحل برخورد عقل با جنون\nبر بستر خدا\nبا پوششی از تورهای سیاه از درون مه بیا\nدر میان گل‌های مشکی\nبر کف‌های عصبانی قابلمه‌های توری بیا\nزود باش برقص\nدیری است که مراسم شروع شده\nبا دست‌های جادویی‌ات ناقوسهای عشق را بنواز\nای فمینا، ای عروس دیوانه‌ی مدارا\nبرقص، در روز نخ‌های سیاه سنگ‌های براق\nبرقص، در فریادهای نفرین پرندگان باتلاق\nبرقص، در ستیزهای روزانه‌ی سربازی مستاصل\nبرقص، با آهنگ پرتپش زندگی‌های گمشده\nنه روز دیگری در پیش است نه دنیای دیگری\nبر سپیده دم روزی نو\nفمینا\nبرقص\n* فمینا: الهه زنانگی", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "نوازندگان بازنده‌ی ناپیدا", "link": "https://echolalia.ir/%d9%86%d9%88%d8%a7%d8%b2%d9%86%d8%af%da%af%d8%a7%d9%86-%d8%a8%d8%a7%d8%b2%d9%86%d8%af%d9%87%e2%80%8c%db%8c-%d9%86%d8%a7%d9%be%db%8c%d8%af%d8%a7/", "poem": "نوازندگان بازنده ء ناپیدا\nیک به یک، نابهنگام، همگی سر می رسند\nدر شعاع شمع هایی که دیگر فرو خفتند\nعده ای به اتفاق مرگ، جان دارند\nعده ای نیز جان باخته اند، در حالیکه هنوز جان داشتند\nشمشیرهایشان را در باران برآهیختند\nبه شمار خاطراتی افزودند\nکه از ذهنم پاک شده اند\nاز نزیستن سیر شده اند\nدرهایی که با دست هایی همه خجل\nدارند بسته می شوند ؛\nآیا بی پروا بودم، حیرانم\nشیفته و کم مایه و نادان و ناتمام بودم\nبدون همراهی من، با خویشتنم یکی بودم\nکولی ها، از جایگاه زباله ها\nدارند قطره های باران را جمع می کنند\nو چگونه می شود که دستهاشان بوی مزارع زعفران می دهد؟\nیکی یکی سر می رسند\nاز قصه های پریان و از حریق آذر\nاز مزارع پر گل\nاز صراط مستقیم و ضلالی\nکه وقتی دلگرم می کردند، عاری از مِهر می گشتم\nاز مزارع تلخ تاریکی\nاز مهر و کین\nاز بلورهای سیلیکونی ِ روحم\nاز روزهای برفی\nاز سرخوشی در آفتاب\nکه از یاد برده بودم ؛\nبه رختی آرمیده ام که در آن باد سردی خانه کرده\nبه خموشی سکوت\nبه هشیاری خون خشم و خروش\nجان من درد می کند، جان من، آه، درد می کند\nچگونه فاش کنم خویش را؟\nاز لحظه ای که زمان در آن دارد دگرگون می شود\nاز گناهان ندانسته ء فلکی ها\nاز نفَس های عمیق و آه ها\nهمگی دارند، یک به یک سر می رسند\nو چگونه می شود که دستهاشان بوی مزارع زعفران می دهد؟", "poet_nationality": "ترکیه", "poet_name": "آیتن موتلو", "poet_link": "https://echolalia.ir/category/sher/turkey-poet/ayten-mutlu/"}
{"title": "تو هنوز زیبایی", "link": "https://echolalia.ir/you-are-still-beautiful/", "poem": "اگر قرار بود \nهر سقفى فرو بریزد \nآسمان باید\nخیلى وقت پیش فرو می‌ریخت \nاگر قرار بود \nباد نایستد \nما که همه بر باد شده بودیم \nنگران هیچ چیز نباش\nتو هنوز زیبایى \nو من هنوز مى‌توانم شعر بنویسم", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "ماه  تو را به یاد من می‌آورد", "link": "https://echolalia.ir/%d9%85%d8%a7%d9%87-%d8%aa%d9%88-%d8%b1%d8%a7-%d8%a8%d9%87-%db%8c%d8%a7%d8%af-%d9%85%d9%86-%d9%85%db%8c%e2%80%8c%d8%a2%d9%88%d8%b1%d8%af/", "poem": "تو ماه را\n بیشتر از همه دوست می‌داشتی\n و حالا ماه هر شب\n تو را به یاد من می‌آورد\n می‌خواهم فراموش‌ات کنم\n اما این ماه\n با هیچ دستمالی\n از پنجره‌ها پاک نمی‌شود!", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "ﻫﺮﺟﺎ ﺭﻓﺘﻢ ﺑﺎﺭﯾﺪﻡ", "link": "https://echolalia.ir/%ef%bb%ab%ef%ba%ae%ef%ba%9f%ef%ba%8e-%ef%ba%ad%ef%bb%93%ef%ba%98%ef%bb%a2-%ef%ba%91%ef%ba%8e%ef%ba%ad%ef%af%be%ef%ba%aa%ef%bb%a1/", "poem": "ﺍﺯ ﺗﻮ ﺩﻭﺭ ﺷﺪﻡ\nﻣﺜﻞ ﺍﺑﺮ ﺍﺯ ﺩﺭﯾﺎ\nﺍﻣﺎ ﻫﺮﺟﺎ ﺭﻓﺘﻢ\nﺑﺎﺭﯾﺪﻡ", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "عمر مردی که دریا و شهر را یکسان دوست داشت", "link": "https://echolalia.ir/%d8%b9%d9%85%d8%b1-%d9%85%d8%b1%d8%af%db%8c-%da%a9%d9%87-%d8%af%d8%b1%db%8c%d8%a7-%d9%88-%d8%b4%d9%87%d8%b1-%d8%b1%d8%a7-%db%8c%da%a9%d8%b3%d8%a7%d9%86-%d8%af%d9%88%d8%b3%d8%aa-%d8%af%d8%a7%d8%b4/", "poem": "دریا را نمی شد\nتانکر تانکر به شهر آورد\nهمین طور شهر را نمی شد\nکامیون کامیون به ساحل برد\nعمر مردی که\nدریا و شهر را\nیکسان دوست داشت\nدر جاده گذشت", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "مرا ببخش اگر دوستت دارم", "link": "https://echolalia.ir/%d9%85%d8%b1%d8%a7-%d8%a8%d8%a8%d8%ae%d8%b4-%d8%a7%da%af%d8%b1-%d8%af%d9%88%d8%b3%d8%aa%d8%aa-%d8%af%d8%a7%d8%b1%d9%85/", "poem": "این ابرها را\nمن در قاب پنچره نگذاشته ام\nکه بردارم.\nاگر آفتاب نمی تابد\nتقصیر من نیست\nبا این همه شرمنده توام\nخانه ام\nدر مرز خواب و بیداری ست\nزیر پلک کابوس ها\nمرا ببخش اگر دوستت دارم\nو کاری از دستم بر نمی آید.", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "باید شعری تازه گفت", "link": "https://echolalia.ir/%d8%a8%d8%a7%db%8c%d8%af-%d8%b4%d8%b9%d8%b1%db%8c-%d8%aa%d8%a7%d8%b2%d9%87-%da%af%d9%81%d8%aa/", "poem": "باید شعری تازه گفت\nآهنگی تازه نواخت\nباید در چوبی این باغ ها را\nکه در رویاهای مان شکل گرفته اند\nرو به شهر باز کرد\nباید\nهمه چیز را از نو ساخت\nهیچ بادی\nلانه ی پرندگان را\nدوباره سر جایش نمی گذارد.", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "مگر می‌شود از این همه آدم یکی تو نباشی", "link": "https://echolalia.ir/%d9%85%da%af%d8%b1-%d9%85%db%8c%e2%80%8c%d8%b4%d9%88%d8%af-%d8%a7%d8%b2-%d8%a7%db%8c%d9%86-%d9%87%d9%85%d9%87-%d8%a2%d8%af%d9%85-%db%8c%da%a9%db%8c-%d8%aa%d9%88-%d9%86%d8%a8%d8%a7%d8%b4%db%8c/", "poem": "آدم ها می گذرند\nآدم ها از چشم هایم می گذرند\nو سایه ی یکایکشان\nبر اعماق قلبم می افتد\nمگر می شود\nاز این همه آدم\nیکی تو نباشی\nلابد من نمی شناسمت\nوگرنه بعضی از این چشم ها\nاین گونه که می درخشند\nمی توانند چشم های تو باشند", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "کاش اتوبوسی که", "link": "https://echolalia.ir/%da%a9%d8%a7%d8%b4-%d8%a7%d8%aa%d9%88%d8%a8%d9%88%d8%b3%db%8c-%da%a9%d9%87/", "poem": "کاش اتوبوسی که\nاز جاده پایین ده می گذرد\nهر روز خراب شود\nوقتی خراب می شود\nما به مسافران\nآب و غذا می دهیم\nو آن ها به ما\nلبخند و زیبایی .", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "دلم برای تو تنگ شده است", "link": "https://echolalia.ir/%d8%af%d9%84%d9%85-%d8%a8%d8%b1%d8%a7%db%8c-%d8%aa%d9%88-%d8%aa%d9%86%da%af-%d8%b4%d8%af%d9%87-%d8%a7%d8%b3%d8%aa/", "poem": "دلم برای تو تنگ شده است\nاما نمی دانم چه کار کنم\nمثل پرنده ای لالم\nکه می خواهد آواز بخواند و نمی تواند!\nبه هوای دیدنت\nدر قاب پنجره ها قد می کشم\nنیستی\nفرو می ریزم\nمثل فواره ای بر سر خودم\nزیر آوار خودم می مانم در گوشه ی اتاق\nای انار ترک خورده بر فراز درخت\nمن دستی کوتاهم\nمن پرنده ای بی بالم\nای آسمان دور دست!\nاز تو محرومم\nآنگونه که دهکده از پزشک\nکویر از آب\nلاک پشت از پرواز\nاندوه ها در من شعله ور است و\nابر ها در من در حال بارش\nنیمی آتشم\nنیمی باران\nاما بارانم، آتشم را خاموش نمی کند!\nگرفتار ناتوانی های خویشم\nرودی کوچکم\nگرفتار باتلاق.\nمن تو را دوباره کی خواهم دید\nای پرنده ی مسافر\nاز کجا معلوم که دوباره برگردی!\nراه ها باز است\nآفتاب می تابد\nاما من\nحسرت راه رفتنم در پای فلج\nگرسنه ای هستم\nکه نانم را\nجای ماه بر سینه ی آسمان چسبانده اند.\nدلم برای تو تنگ شده است\nاما نمی دانم چه کار کنم\nآرام می گریم\nحال آدمی را دارم\nکه می خواهد به همسر مرده اش تلفن کند\nاما نمی کند\nچرا که به خوبی می داند\nدر بهشت گوشی ها را بر نمی دارند …", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "مانده ام چگونه تو را فراموش کنم", "link": "https://echolalia.ir/%d9%85%d8%a7%d9%86%d8%af%d9%87-%d8%a7%d9%85-%da%86%da%af%d9%88%d9%86%d9%87-%d8%aa%d9%88-%d8%b1%d8%a7-%d9%81%d8%b1%d8%a7%d9%85%d9%88%d8%b4-%da%a9%d9%86%d9%85/", "poem": "مانده ام چگونه تو را فراموش کنم\nاگر تو را فراموش کنم\nباید سال‌هایی را نیز\nکه با تو بوده ام فراموش کنم\nدریا را فراموش کنم\nو کافه های غروب را\nباران را\nاسب ها و جاده ها را\nباید دنیا را\nزندگی را\nو خودم را نیز فراموش کنم\nتو با همه چیز من  آمیخته ای", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "ما غصه هایمان را شمردیم", "link": "https://echolalia.ir/we-counted-our-gossip/", "poem": "ما\nغصه هایمان را شمردیم\nو به خواب رفتیم\nباید هم کابوس می دیدیم", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "من از اینجا خواهم رفت", "link": "https://echolalia.ir/i-will-go-from-here/", "poem": "این شهر\nشهر قصه های مادر بزرگ نیست\nکه زیبا و آرام باشد\nآسمانش را\nهرگز آبی ندیده ام\nمن از اینجا خواهم رفت\nو فرقی هم نمی کند\nکه فانوسی داشته باشم یا نه\nکسی که می گریزد\nاز گم شدن نمی ترسد", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "روزی دل تو نیز خواهد شکست", "link": "https://echolalia.ir/%d8%b1%d9%88%d8%b2%db%8c-%d8%af%d9%84-%d8%aa%d9%88-%d9%86%db%8c%d8%b2-%d8%ae%d9%88%d8%a7%d9%87%d8%af-%d8%b4%da%a9%d8%b3%d8%aa/", "poem": "بارانی که روی این شهر می بارد\nیک شب\nروی استانبول نیز خواهد بارید\nهمین طور روی لندن\nپراگ\nو یا باکو\nهر کجا باشی\nیک شب\nبه یاد نخستین دیدار\nدل تو نیز خواهد شکست\nمثل دل من\nزیر بارانی که از ابر خاطره ها می بارد", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "مرا تنها گذاشته ای", "link": "https://echolalia.ir/%d9%85%d8%b1%d8%a7-%d8%aa%d9%86%d9%87%d8%a7-%da%af%d8%b0%d8%a7%d8%b4%d8%aa%d9%87-%d8%a7%db%8c/", "poem": "مرا تنها گذاشته ای\nسهم من از تو\nفقط سوختن است\nانگار باید بسوزم و\nتمام شوم\nمرا در کافه ای جا گذاشته ای\nمثل سیگار نیم سوخته\nمثلا رفته ای که برگردی\nشب از نیمه گذشته\nاما از تو خبری نشده است", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "می خواهم بی خیال باشم", "link": "https://echolalia.ir/%d9%85%db%8c-%d8%ae%d9%88%d8%a7%d9%87%d9%85-%d8%a8%db%8c-%d8%ae%db%8c%d8%a7%d9%84-%d8%a8%d8%a7%d8%b4%d9%85/", "poem": "می خواهم بی خیال باشم\nاما نمی توانم\nناله ی گربه\nمقاومتم را می شکند\nدر را باز می کنم\nبه خانه می خزد\nمیان برف و زوزه ی باد\nاو به خانه ام می آید و\nسگی از درونم بیرون می رود", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "وقتی تلفن زنگ می زند", "link": "https://echolalia.ir/%d9%88%d9%82%d8%aa%db%8c-%d8%aa%d9%84%d9%81%d9%86-%d8%b2%d9%86%da%af-%d9%85%db%8c-%d8%b2%d9%86%d8%af/", "poem": "وقتی تلفن زنگ می زند\nیعنی از یاد نرفته ای\nحتی اگر به اشتباه شماره ات را گرفته باشند\nببین دوست من!\nدر این دنیا\nخیلی از آدم ها هستند که\nشماره شان حتی به اشتباه گرفته نمی شود", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "بی سر و صدا زندگی می کنم", "link": "https://echolalia.ir/%d8%a8%db%8c-%d8%b3%d8%b1-%d9%88-%d8%b5%d8%af%d8%a7-%d8%b2%d9%86%d8%af%da%af%db%8c-%d9%85%db%8c-%da%a9%d9%86%d9%85/", "poem": "دیگر با صدای بلند نمی خندم\nبا صدای بلند حرف نمی زنم\nدیگر گوش نمی دهم\nبه صدای باد\nدریا\nپرنده\nپاواروتی\nپاورچین پاورچین می آیم و\nمی روم\nبی سروصدا زندگی می کنم\nتو در من به خواب رفته ای", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "کاش می شد از خاطره ها جدا شد", "link": "https://echolalia.ir/%da%a9%d8%a7%d8%b4-%d9%85%db%8c-%d8%b4%d8%af-%d8%a7%d8%b2-%d8%ae%d8%a7%d8%b7%d8%b1%d9%87-%d9%87%d8%a7-%d8%ac%d8%af%d8%a7-%d8%b4%d8%af/", "poem": "آن وقت دیگر\nچیزی آزارت نمی دهد\nم‍‍ثلا ماه\nاو را به یادت نمی آورد\nو گل سرخ\nهدیه ای عاشقانه نیست\nو ساحل هم\nجایی ست صرفا برای قدم زدن\nنه گریستن\nکاش می شد\nاز خاطره ها جدا شد", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "فقط من می دانم تو چقدر زیبایی", "link": "https://echolalia.ir/%d9%81%d9%82%d8%b7-%d9%85%d9%86-%d9%85%db%8c-%d8%af%d8%a7%d9%86%d9%85-%d8%aa%d9%88-%da%86%d9%82%d8%af%d8%b1-%d8%b2%db%8c%d8%a8%d8%a7%db%8c%db%8c/", "poem": "فقط تاریکی می داند\nماه چقدر روشن است\n فقط خاک می داند\nدست های آب،چقدر مهربان\nمعنی دقیق نان را\nفقط آدم گرسنه می داند\nفقط من می دانم\nتو چقدر زیبایی", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "چه زیبا باز می گردد", "link": "https://echolalia.ir/%da%86%d9%87-%d8%b2%db%8c%d8%a8%d8%a7-%d8%a8%d8%a7%d8%b2-%d9%85%db%8c-%da%af%d8%b1%d8%af%d8%af/", "poem": "آتش و آدم\nترکیبی نامتجانس است\nمن از میان این آتش گر گرفته\nدر رویاها و عشق ها\nغیر ممکن است سالم برگردم\nبازگشت من\nاندوه بار خواهد بود\nکاش مثل نان بودم\nچه زیبا بر می گردد\nاز سفر آتش", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "در محله های فقیرنشین", "link": "https://echolalia.ir/%d8%af%d8%b1-%d9%85%d8%ad%d9%84%d9%87-%d9%87%d8%a7%db%8c-%d9%81%d9%82%db%8c%d8%b1%d9%86%d8%b4%db%8c%d9%86/", "poem": "نان\nآب\nپنجره های رو به آفتاب\nو گاهی\nجشن عروسی\nخدا\nچه تعریف ساده ای دارد\nدر محله های فقیرنشین", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "کنار دریا عاشق باشی", "link": "https://echolalia.ir/%da%a9%d9%86%d8%a7%d8%b1-%d8%af%d8%b1%db%8c%d8%a7-%d8%b9%d8%a7%d8%b4%d9%82-%d8%a8%d8%a7%d8%b4%db%8c/", "poem": "کنار دریا\nعاشق باشی\nعاشق تر می شوی\nو اگر دیوانه\nدیوانه تر\nاین خاصیت دریاست\nبه همه چیز\nوسعتی از جنون می بخشد\nشاعران\nاز شهرهای ساحلی\nجان سالم به در نمی برند", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "همین ماه که تو را به یادم می آورد", "link": "https://echolalia.ir/%d9%87%d9%85%db%8c%d9%86-%d9%85%d8%a7%d9%87-%da%a9%d9%87-%d8%aa%d9%88-%d8%b1%d8%a7-%d8%a8%d9%87-%db%8c%d8%a7%d8%af%d9%85-%d9%85%db%8c-%d8%a2%d9%88%d8%b1%d8%af/", "poem": "بدهکار هیچ کس نیستم\nجز همین ماه\nکه از پشت میله ها می گذرد\nکه می توانست\nاز اینجا نگذرد و\nجایی دیگر\nمثلا در وسط دریایی خیال انگیز\nبچسبد به شیشه کابین یک تاجر پولدار\nبدهکار هیچ کس نیستم\nجز همین ماه\nکه تو را به یادم می آورد", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "نیامدنش را باور نمی کنم", "link": "https://echolalia.ir/%d9%86%db%8c%d8%a7%d9%85%d8%af%d9%86%d8%b4-%d8%b1%d8%a7-%d8%a8%d8%a7%d9%88%d8%b1-%d9%86%d9%85%db%8c-%da%a9%d9%86%d9%85/", "poem": "نیامدنش را باور نمی کنم\nغیرممکن است\nاو نیامده باشد\nحتما، حالا\nزیر باران مانده است\nو ناامید و خسته\nدر خیابان ها قدم می زند\nمن به باز بودن درها مشکوکم", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "سربازهای شکست خورده", "link": "https://echolalia.ir/%d8%b3%d8%b1%d8%a8%d8%a7%d8%b2%d9%87%d8%a7%db%8c-%d8%b4%da%a9%d8%b3%d8%aa-%d8%ae%d9%88%d8%b1%d8%af%d9%87-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "عاقبت او پیروز شد\nچون\nبا صداقتش با من جنگیده بود\nباقی\nقصه ی مغلوب شدن من است\nخسته و شکسته به خانه که آمدم\nقایم شدم پشت فنجان چای و\nدود سیگار\nو خاموش کلنجار رفتم\nبا کلمات خیس و دروغین\nسربازهای شکست خورده\nهرگز با صدای بلند آواز نمی خوانند", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "بارانی مورب", "link": "https://echolalia.ir/%d8%a8%d8%a7%d8%b1%d8%a7%d9%86%db%8c-%d9%85%d9%88%d8%b1%d8%a8-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "بارانی مورب\nدر نیمروزی آفتابی\nهیچ اتفاقی نیافتاده است\nتنها تو رفته ای\nاما من\nقسم می خورم که این باران\nبارانی معمولی نیست\nحتما جایی دور\nدریایی را به باد داده اند", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "داشتم از این شهر می رفتم", "link": "https://echolalia.ir/%d8%af%d8%a7%d8%b4%d8%aa%d9%85-%d8%a7%d8%b2-%d8%a7%db%8c%d9%86-%d8%b4%d9%87%d8%b1-%d9%85%db%8c-%d8%b1%d9%81%d8%aa%d9%85-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "داشتم از این شهر می رفتم\nصدایم کردی\nجا ماندم\nاز کشتی سفید آرزوها\nکه رفت و غرق شد\nسپاسگزارم از تو\nاما\nاین فقط می تواند یک قصه باشد\nدر این شهر دود و آهن\nدریا کجا بود\nکه من بخواهم سوار کشتی شوم و\nتو صدایم کنی\nمی خواهم بگویم\nنجاتم دادی\nتا اسیرم کنی\nمن با کنایه حرف می زنم", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "با شعر و سیگار", "link": "https://echolalia.ir/%d8%a8%d8%a7-%d8%b4%d8%b9%d8%b1-%d9%88-%d8%b3%db%8c%da%af%d8%a7%d8%b1-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "با شعر و سیگار\nبه جنگ نابرابری ها می روم\nمن، دون کیشوتی مضحک هستم\nکه جای کلاهخود و سرنیزه\nمدادی در دست و\nقابلمه ای بر سر دارد\nعکسی به یادگار از من بگیرید\nمن انسان قرن بیست و یکم هستم", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "اگر مرا دوست نداشته باشی", "link": "https://echolalia.ir/%d8%a7%da%af%d8%b1-%d9%85%d8%b1%d8%a7-%d8%af%d9%88%d8%b3%d8%aa-%d9%86%d8%af%d8%a7%d8%b4%d8%aa%d9%87-%d8%a8%d8%a7%d8%b4%db%8c-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "اگر مرا دوست نداشته باشی\nدراز می‌کشم و می‌میرم\nمرگ نه سفری بی‌بازگشت است\nو نه ناگهان محو شدن\nمرگ دوست نداشتن توست\nدرست آن موقع که باید دوست بداری", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "زندگی در اعماق امن است", "link": "https://echolalia.ir/%d8%b2%d9%86%d8%af%da%af%db%8c-%d8%af%d8%b1-%d8%a7%d8%b9%d9%85%d8%a7%d9%82-%d8%a7%d9%85%d9%86-%d8%a7%d8%b3%d8%aa-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "زندگی در اعماق امن است\nاما زیبا نیست\nماهیانی که در اعماق زندگی می‌کنند\nصید نمی‌شوند\nاما طلوع آفتاب را هم نمی‌بینند\nکشتی‌ها را نمی‌بینند\nحالا اسبی زیبا\nپا به دریا می گذارد\nاو را نیز نخواهند دید\nبله، زندگی در اعماق غم‌انگیز است", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "من با تو زندگی می کنم", "link": "https://echolalia.ir/%d9%85%d9%86-%d8%a8%d8%a7-%d8%aa%d9%88-%d8%b2%d9%86%d8%af%da%af%db%8c-%d9%85%db%8c-%da%a9%d9%86%d9%85-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "تو نیستی\nاما من برایت چای می‌ریزم\nدیروز هم\nنبودی که برایت بلیت سینما گرفتم\nدوست داری بخند\nدوست داری گریه کن\nو یا دوست داری\nمثل آینه مبهوت باش\nمبهوت من و دنیای کوچکم\nدیگر چه فرق می‌کند\nباشی یا نباشی\nمن با تو زندگی می‌کنم", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "با تو لحظه هام پر از نور", "link": "https://echolalia.ir/%d8%a8%d8%a7-%d8%aa%d9%88-%d9%84%d8%ad%d8%b8%d9%87-%d9%87%d8%a7%d9%85-%d9%be%d8%b1-%d8%a7%d8%b2-%d9%86%d9%88%d8%b1-%d8%b1%d8%b3%d9%88%d9%84-%db%8c%d9%88%d9%86%d8%a7%d9%86/", "poem": "با تو لحظه هام پر از نور\nبی تو تاریکه و سرده\nمثل خورشید حضورت\nدنیا دور تو می گرده!\nگلای سرخ تو باغچه\nهمشون ارزونی تو\nمنو از خودم گرفته\nعشق آسمونی تو\nهمه ی ترسم از اینه\nتو رو از دست بدم آخر\nنباید عقربه ها رو\nبزارم برن جلوتر\nکاشکی خیلی پیش از این ها\nعشق من! تو را می دیدم\nآخه من تو شهر چشمات\nبه خود خودم رسیدم\nاومدی با ترن صبح\nاز یه شهر دور و بی نام\nتو یه تعبیر قشنگی\nواسه تموم خوابام!\nمثل خواب معبدی دور\nکه پر از راز و نیازه\nپرم از محبت تو\nپرم از یه عشق تازه …", "poet_nationality": "ایرانی", "poet_name": "رسول یونان", "poet_link": "https://echolalia.ir/category/sher/iranian-poets/rasoul-yunan/"}
{"title": "شاعر جهالت", "link": "https://echolalia.ir/the-poet-of-ignorance/", "poem": "شاید که زمین معلق است در هوا، \nنمی‌دانم من. \nشاید ستاره‌ها برش‌های کاغذی کوچکی هستند \nکه قیچی غول پیکری بریده باشدشان، \nنمی‌دانم من. \nشاید که ماه اشکی ست در آسمان، \nنمی‌دانم من. \nو شاید خداوند آوایی‌ست ژرف، \nکه ناشنوایی شنیده باشدش، \nمن نمی‌دانم.\nشاید که هیچ کس نیستم من. \nالبته، پیکری دارم \nکه قادر به گریختن نیستم از آن. \nمن، اما دلم می‌خواهد بزنم بیرون از سرم،‌ \nهرچند که آن هم خواهشی ست بی‌معنا. \nبر لوح تقدیر، ثبت گشته است، \nکه من محبوسم در این کالبد انسانی. \nاز این روست که می‌خواهم \nتوجه‌تان را به مشکلی که دارم جلب کنم.\nمن درونم جانوری هست، \nکه چنگ می‌اندازد بر قلبم، \nخرچنگی عظیم الجثه. \nپزشکان بوستون \nدستانشان را در کار انداخته‌اند. \nتیغ‌های جراحی خویش را آزموده‌اند، \nسرنگ‌ها، گازهای سمی و چیزهایی از این دست را. \nجانور هنوز همان جاست. \nوزنه‌ایی بسیار سنگین. \nمن حتی تلاش کردم فراموشش کنم، سرگرم کارهای خویش شوم، \nبروکلی بپزم، لای کتاب‌های نیمه خوانده را دوباره باز کنم، \nدندان‌هایم را مسواک بزنم و گره کفش‌هایم را ببندم. \nو دعا کردن را هم آزمودم، \nاما هربار که مشغول دعا بودم بیشتر چنگ می‌انداخت جانور \nو افزون تر می‌گشت درد.\nزمانی رویایی داشتم، \nاحتمالا یک رویا بود، \nکه جانور، جهل من است از خدا، \nاما کیستم من که رویاها را باورم باشد؟", "poet_nationality": "آمریکا", "poet_name": "ان سکستون", "poet_link": "https://echolalia.ir/category/sher/poets-america/anne-sexton/"}
{"title": "شاعر جهل", "link": "https://echolalia.ir/%d8%b4%d8%a7%d8%b9%d8%b1-%d8%ac%d9%87%d9%84/", "poem": "شاید زمین بر روی آب شناور باشد،\nنمی دانم.\nشاید ستارگان کاردستی کاغذی کوچکی باشند\nبریده ی چند قیچی بزرگ،\nنمی دانم.\nشاید ماه اشکی یخ زده باشد،\nنمی دانم.\nشاید خداوند صدای ژرفی باشد\nکه ناشنوایان می شنوند،\nنمی دانم.\nشاید من کسی نیستم.\nآری، بدنی دارم که از آن گریزی نیست.\nدوست دارم از توی سرم پرواز کنم\nاما خوب خیالی بیش نیست.\nبر لوح سرنوشت چنین نوشته شده\nکه من در این قالب انسانی گرفتار آیم.\nبا این اوصاف\nمی خواهم توجه شما را به مشکلم جلب کنم.\nدر من حیوانی است\nکه بر قلبم چنگ می زند\nخرچنگی بزرگ.\nپزشکان بوستون اظهار عجز کرده اند.\nچاقوی پزشکی، سوزن، گاز سمی\nو از این چیزها را امتحان کرده اند.\nخرچنگ هنوز زنده است.\nبار سنگینی است.\nسعی می کنم فراموشش کنم، به کار و زندگی ام برسم،\nبروکلی درست کنم، کتابی را باز و بسته کنم،\nدندان هایم را مسواک بزنم و بند کفشم را ببندم.\nدعا هم کرده ام\nاما با هر دعا چنگال خرچنگ سخت تر می شود\nو درد بیشتر\nیکبار در خواب دیدم\nشاید این خرچنگ جهل من از خداوند باشد\nرویایی بیش نبود\nاما من چه کسی هستم که رویاها را باور کنم؟", "poet_nationality": "آمریکا", "poet_name": "ان سکستون", "poet_link": "https://echolalia.ir/category/sher/poets-america/anne-sexton/"}
{"title": "به شما ربطی ندارد", "link": "https://echolalia.ir/%d8%a8%d9%87-%d8%b4%d9%85%d8%a7-%d8%b1%d8%a8%d8%b7%db%8c-%d9%86%d8%af%d8%a7%d8%b1%d8%af/", "poem": "از این بالا\nاز این آشیانه کلاغ\nمی بینم\nتجمع گروهی اندک را\nهمشهریان من\nجمع نشوید\nاینجا خبری نیست\nنمایشی در کار نیست\nمن مشغول مردن ام هستم\nخبری جز این سه سر خمیده نیست\nآن پایین\nسربازها می خندند\nچون سربازان همه قرن ها\nخبری نیست\nهمه انسانیم\nمن و شما\nهمان سوراخ های بینی\nو همان پاها\nخون\nاستخوان های مرا می شوید\nو شما هم\nقلبم\nمی تپد چون خرگوشی در دام\nو شما هم\nمی خواهم بینی خداوند را ببوسم و عطسه اش را ببینم\nو شما هم\nبی هیچ جسارتی\nبی هیچ رنجشی\nمی خواهم ملکوت پایین بیاید، روی میز شام،\nو شما هم\nمی خواهم خداوند\nمرا میان بازوان داغش بگیرد\nو شما هم\nچرا که محتاجیم\nموجوداتی رنجور\nهمشهریان من\nبه خانه بروید\nهمین حالا\nاتفاق خارق العاده ای نمی افتد\nبه دو نیم نخواهم شد\nچشمان بی فروغم از کاسه بیرون نمی زند\nبروید\nهمین حالا\nاین یک مسئله شخصی است\nخدا می داند\nبه شما ربطی ندارد", "poet_nationality": "آمریکا", "poet_name": "ان سکستون", "poet_link": "https://echolalia.ir/category/sher/poets-america/anne-sexton/"}
{"title": "برای نوشتنِ آخرین کلماتم", "link": "https://echolalia.ir/%d8%a8%d8%b1%d8%a7%db%8c-%d9%86%d9%88%d8%b4%d8%aa%d9%86%d9%90-%d8%a2%d8%ae%d8%b1%db%8c%d9%86-%da%a9%d9%84%d9%85%d8%a7%d8%aa%d9%85/", "poem": "برای نوشتنِ آخرین کلماتم\nآن ها که فقط برای تواند،\nآن ها را در یخدان می گذارم\nجای امنی کنار نوشیدنی ها و گوجه فرنگی ها\nو شاید آن ها آخرین کلمات باشند\nنامه های قدیمیِ ذوب شده\nبه شکل زنبوری سیاه در می آیند\nتن پوش ِ شب به آنی\nچون کاغذ پاره ای ریز ریز می شود\nزرد، قرمز، بنفش.\nو تخت خواب_ بگذریم\nاما ملافه ها\nبه طلای سختی تبدیل می شوند\nطلای سخت\nهمه ی اشیا با بوسه ای سنگ می شوند\nآن چنان که برای من اتفاق افتاد\nعزیزترین ِ مکار!.\nاز کتاب عشق دیوانگی و مرگ", "poet_nationality": "آمریکا", "poet_name": "ان سکستون", "poet_link": "https://echolalia.ir/category/sher/poets-america/anne-sexton/"}
{"title": "شمایم من شمایم من شمایم", "link": "https://echolalia.ir/%d8%b4%d9%85%d8%a7%db%8c%d9%85-%d9%85%d9%86-%d8%b4%d9%85%d8%a7%db%8c%d9%85-%d9%85%d9%86-%d8%b4%d9%85%d8%a7%db%8c%d9%85/", "poem": "از آن باده ندانم چون فنایم\n از آن بی‌جا نمی‌دانم کجایم\nزمانی قعر دریایی درافتم\nدمی دیگر چو خورشیدی برآیم\nزمانی از من آبستن جهانی\nزمانی چون جهان خلقی بزایم\nچو طوطی جان شکر خاید به ناگه\nشوم سرمست و طوطی را بخایم\nبه جایی درنگنجیدم به عالم\nبجز آن یار بی‌جا را نشایم\nمنم آن رند مست سخت شیدا\nمیان جمله رندان‌های هایم\nمرا گویی چرا با خود نیایی\nتو بنما خود که تا با خود بیایم\nمرا سایه هما چندان نوازد\nکه گویی سایه او شد من همایم\nبدیدم حسن را سرمست می گفت\nبلایم من بلایم من بلایم\nجوابش آمد از هر سو ز صد جان\nترایم من ترایم من ترایم\nتو آن نوری که با موسی همی‌گفت\nخدایم من خدایم من خدایم\nبگفتم شمس تبریزی کیی گفت\nشمایم من شمایم من شمایم", "poet_nationality": "ایرانی", "poet_name": "مولانا", "poet_link": "https://echolalia.ir/category/sher/iranian-poets/rumi/"}
{"title": "صد نامه فرستادم صد راه نشان دادم", "link": "https://echolalia.ir/%d8%b5%d8%af-%d9%86%d8%a7%d9%85%d9%87-%d9%81%d8%b1%d8%b3%d8%aa%d8%a7%d8%af%d9%85-%d8%b5%d8%af-%d8%b1%d8%a7%d9%87-%d9%86%d8%b4%d8%a7%d9%86-%d8%af%d8%a7%d8%af%d9%85/", "poem": "جانا به غریبستان چندین به چه می‌مانی\nبازآ تو از این غربت تا چند پریشانی\nصد نامه فرستادم صد راه نشان دادم\nیا راه نمی‌دانی یا نامه نمی‌خوانی\nگر نامه نمی‌خوانی خود نامه تو را خواند\nور راه نمی‌دانی در پنجه ره دانی\nبازآ که در آن محبس قدر تو نداند کس\nبا سنگ دلان منشین چون گوهر این کانی\nای از دل و جان رسته دست از دل و جان شسته\nاز دام جهان جسته بازآ که ز بازانی\nهم آبی و هم جویی هم آب همی‌جویی\nهم شیر و هم آهویی هم بهتر از ایشانی\nچند است ز تو تا جان تو طرفه تری یا جان\nآمیخته‌ای با جان یا پرتو جانانی\nنور قمری در شب قند و شکری در لب\nیا رب چه کسی یا رب اعجوبه ربانی\nهر دم ز تو زیب و فر از ما دل و جان و سر\nبازار چنین خوشتر خوش بدهی و بستانی\nاز عشق تو جان بردن وز ما چو شکر مردن\nزهر از کف تو خوردن سرچشمه حیوانی", "poet_nationality": "ایرانی", "poet_name": "مولانا", "poet_link": "https://echolalia.ir/category/sher/iranian-poets/rumi/"}
{"title": "بمیرید بمیرید", "link": "https://echolalia.ir/%d8%a8%d9%85%db%8c%d8%b1%db%8c%d8%af-%d8%a8%d9%85%db%8c%d8%b1%db%8c%d8%af/", "poem": "بمیرید بمیرید در این عشق بمیرید\nدر این عشق چو مردید همه روح پذیرید\nبمیرید بمیرید و زین مرگ مترسید\nکز این خاک برآیید سماوات بگیرید\nبمیرید بمیرید و زین نفس ببرید\nکه این نفس چو بندست و شما همچو اسیرید\nیکی تیشه بگیرید پی حفره زندان\nچو زندان بشکستید همه شاه و امیرید\nبمیرید بمیرید به پیش شه زیبا\nبر شاه چو مردید همه شاه و شهیرید\nبمیرید بمیرید و زین ابر برآیید\nچو زین ابر برآیید همه بدر منیرید\nخموشید خموشید خموشی دم مرگست\nهم از زندگیست اینک ز خاموش نفیرید", "poet_nationality": "ایرانی", "poet_name": "مولانا", "poet_link": "https://echolalia.ir/category/sher/iranian-poets/rumi/"}
{"title": "تا با غم عشق تو مرا کار افتاد", "link": "https://echolalia.ir/%d8%aa%d8%a7-%d8%a8%d8%a7-%d8%ba%d9%85-%d8%b9%d8%b4%d9%82-%d8%aa%d9%88-%d9%85%d8%b1%d8%a7-%da%a9%d8%a7%d8%b1-%d8%a7%d9%81%d8%aa%d8%a7%d8%af/", "poem": "تا با غم عشق تو مرا کار افتاد\nبیچاره دلم در غم بسیار افتاد\nبسیار فتاده بود، هم در غم عشق\nاما نه چنین زار که این بار افتاد\nهر روز دلم در غم تو زارتر است\nو ز من، دل بی رحم تو بیزارتر است\nبگذاشتی ام،غم تو نگذاشت مرا\nحقا که غمت از تو وفادارتر است", "poet_nationality": "ایرانی", "poet_name": "مولانا", "poet_link": "https://echolalia.ir/category/sher/iranian-poets/rumi/"}
{"title": "دگر باره بشوریدم، به جان تو", "link": "https://echolalia.ir/%d8%af%da%af%d8%b1%d8%a8%d8%a7%d8%b1%d9%87-%d8%a8%d8%b4%d9%88%d8%b1%db%8c%d8%af%d9%85%d8%8c-%d8%a8%d9%87-%d8%ad%d8%a7%d9%86-%d8%aa%d9%88-%d9%85%d9%88%d9%84%d8%a7%d9%86%d8%a7/", "poem": "دگرباره بشوریدم، بدان سانم به جان تو\nکه راه خانه خود را، نمی دانم به جان تو\nمن آن دیوانه ی بندم، که دیوان را همی‌بندم\nزبان عشق می‌دانم، سلیمانم به جان تو\nچو تو پنهان شوی از من، همه تاریکی و کفرم\nچو تو پیدا شوی بر من، مسلمانم به جان تو\nچو آبی خوردم از کوزه، خیال تو در او دیدم\nوگر یک دم زدم بی‌تو، پشیمانم به جان تو\nدگرباره بشوریدم، بدان سانم به جان تو\nکه هر بندی که بربندی، بدرّانم به جان تو\nاگر بی‌تو بر افلاکم، چو ابر تیره غمناکم\nوگر بی‌تو به گلزارم، به زندانم به جان تو\nسماع گوش من نامت، سماع هوش من جامت\nعمارت کن مرا آخر، که ویرانم به جان تو\nتو عید جان قربانی و پیشت عاشقان قربان\nبکش در مطبخ خویشم، که قربانم به جان تو", "poet_nationality": "ایرانی", "poet_name": "مولانا", "poet_link": "https://echolalia.ir/category/sher/iranian-poets/rumi/"}
{"title": "آنان که خاموش‌اند", "link": "https://echolalia.ir/those-who-are-silent/", "poem": "شاید ستارگان \nتنها تکه‌های به جا مانده از خدای اند \nوقتی که انسان را آفرید \nو زمین را به بیگانگان بخشید \nبه راستی چه هولناک است \nگاه آنان که خاموش‌اند \nتهی به نظر می‌آیند", "poet_nationality": "آمریکا", "poet_name": "کریستوفر پویندکستر", "poet_link": "https://echolalia.ir/category/sher/poets-america/christopher-poindexter/"}
{"title": "تو را میان تاریکی دوست می‌دارم", "link": "https://echolalia.ir/i-love-you-in-the-darkness/", "poem": "صدایم را سوی ستارگان می‌افکنم \nشاید پژواک واژه‌هایم برای تو \nدر ابرها با سپیده دم نوشته شود \nو اینک تمام آنچه که \nمی‌خواهم بگویمت: \nتو را در میان تاریکی دوست می‌دارم", "poet_nationality": "آمریکا", "poet_name": "کریستوفر پویندکستر", "poet_link": "https://echolalia.ir/category/sher/poets-america/christopher-poindexter/"}
{"title": "من واهمه داشتم", "link": "https://echolalia.ir/%d9%85%d9%86-%d9%88%d8%a7%d9%87%d9%85%d9%87-%d8%af%d8%a7%d8%b4%d8%aa%d9%85/", "poem": "اعتراف میکنم\nمن واهمه داشتم\nنه تنها از عشق،\nبلکه از عاشق او شدن\nکه او رازی اغواکننده بود،\nو در اعماق خویش آبستن اسراری بود که بر همگان فهم ناشدنی بود\nو من از ناکام ماندن به سان کسان دیگر واهمه داشتم\nاو اقیانوس بود و من پسرکی که عاشق موج ها بود ولی از شنا کردن می هراسید", "poet_nationality": "آمریکا", "poet_name": "کریستوفر پویندکستر", "poet_link": "https://echolalia.ir/category/sher/poets-america/christopher-poindexter/"}
{"title": "شهری که در آن زندگی می‌کنی", "link": "https://echolalia.ir/the-city-where-you-live/", "poem": "برای من باز بگذار،\nدرهای شهری را\nکه در آن زندگی می‌کنی\nچیزهایی که\nبرای تو خواهم گفت،\nتنها با سخن گفتن از آنها\nبه اتمام نمی‌رسد\nسال‌هاست از زندگی من،\nلحظه‌هایی را دزدیده‌ای\nکه تمام‌شان\nبا نام تو یکی شده بودند\nبرای من باز بگذار\nدرهای شهری را\nکه در آن زندگی می‌کنی\nتا آن‌جا دلتنگ شهرهای دیگری باشم\nاین خانه‌ها، این کوچه ها و این میدان‌ها\nبرای ما دو کافی نیست", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "با وجود این فاصله‌های دور", "link": "https://echolalia.ir/%d8%a8%d8%a7-%d9%88%d8%ac%d9%88%d8%af-%d8%a7%db%8c%d9%86-%d9%81%d8%a7%d8%b5%d9%84%d9%87%e2%80%8c%d9%87%d8%a7%db%8c-%d8%af%d9%88%d8%b1/", "poem": "و بعضی وقت ها\nدوست داشتن\nحیاتی دیگر است\nزنده نگه داشتن\nکسی درون ات\nحتی\nبا وجود این فاصله های دور", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "دیگر همانند گذشته دلتنگ ات نمی شوم", "link": "https://echolalia.ir/%d8%af%db%8c%da%af%d8%b1-%d9%87%d9%85%d8%a7%d9%86%d9%86%d8%af-%da%af%d8%b0%d8%b4%d8%aa%d9%87-%d8%af%d9%84%d8%aa%d9%86%da%af-%d8%a7%d8%aa-%d9%86%d9%85%db%8c-%d8%b4%d9%88%d9%85/", "poem": "دیگر همانند گذشته دلتنگ ات نمی شوم\nحتی دیگر گاه به گاه گریه هم نمی کنم\nدر تمام جملاتی که نام تو در آنها جاری ست ، چشمانم پُر نمی شود\nتقویم روزهای نیامدنت را هم دور انداخته ام\nکمی خسته ام ، کمی شکسته\nکمی هم نبودنت مرا تیره کرده است\nاینکه چطور دوباره خوب خواهم شد را هنوز یاد نگرفته ام\nتنها خوبم هایی روی زبانم چسبانده ام\nمضطربم\nفراموش کردن تو علیرغم اینکه میلیونها بار به حافظه ام سر می زنم\nو نمی توانم چهره ات را به خاطر بیاورم ، من را می ترساند\nدیگر آمدنت را انتظار نمی کشم\nحتی دیگر از خواسته ام برای آمدنت گذشته ام\nاینکه از حال و روزت باخبر باشم ، دیگر برایم مهم نیست\nبعضی وقتها به یادت می افتم\nبا خود می گویم : به من چه؟\nدرد من برای من کافی ست\nآیا به نبودنت عادت کرده ام؟\nاز خیال بودنت گذشته ام؟\nمضطربم\nیا اگر عاشق کسی دیگر شوم؟\nباور کن آن روز تا عمر دارم تو را نخواهم بخشید", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "باور کن تو را پنهان خواهم کرد", "link": "https://echolalia.ir/%d8%a8%d8%a7%d9%88%d8%b1-%da%a9%d9%86-%d8%aa%d9%88-%d8%b1%d8%a7-%d9%be%d9%86%d9%87%d8%a7%d9%86-%d8%ae%d9%88%d8%a7%d9%87%d9%85-%da%a9%d8%b1%d8%af/", "poem": "باور کن\nتو را پنهان خواهم کرد\nدر آنچه که نوشته‌ام\nدر نقاشی‌ها و آوازها و آنچه که می‌گویم\nتو خواهی ماند\nو کسی نه خواهد دید\nو نه خواهد فهمید زیستن ات را در چشمانم\nخواهی دید و خواهی شنید\nگرمای تابناک عشق را\nخواهی خفت و برخواهی خاست\nروزهای پیش رو را خواهی دید\nکه نخواهند بود\nچون روزهای گذشته\nآنطور که زیسته بودی\nدر افکارت غرق خواهی گشت\nفهمیدن هر عشقی\nگذران یک عمر است\nسپری خواهی‌اش کرد\nتو را وصف ناپذیر\nزندگی خواهم کرد\nدر چشمانم خواهم زیست\nدر چشم‌هایم ، تو را پنهان خواهم کرد\nروزی تنها زبان به سخن خواهی گشود\nخواهی نگریست\nمن چشم‌هایم را فرو خواهم بست\nدر خواهی یافت", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "یک نفر هیچ وقت نمی‌آید", "link": "https://echolalia.ir/%db%8c%da%a9-%d9%86%d9%81%d8%b1-%d9%87%db%8c%da%86-%d9%88%d9%82%d8%aa-%d9%86%d9%85%db%8c%e2%80%8c%d8%a2%db%8c%d8%af/", "poem": "منتظر آمدن همه نباش\nیک نفر\nهیچ وقت نمی‌آید", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "بی‌تو هم می‌توان به دریا خیره شد", "link": "https://echolalia.ir/%d8%a8%db%8c%e2%80%8c%d8%aa%d9%88-%d9%87%d9%85-%d9%85%db%8c%e2%80%8c%d8%aa%d9%88%d8%a7%d9%86-%d8%a8%d9%87-%d8%af%d8%b1%db%8c%d8%a7-%d8%ae%db%8c%d8%b1%d9%87-%d8%b4%d8%af/", "poem": "بی‌تو هم می‌توان به دریا خیره شد\nزبان موج‌ها روشن‌تر از زبان تو\nبیهوده خاطره‌هایت را در دلم زنده نکن\nبی‌تو هم می‌توانم دوستت داشته باشم\nاز چیزهای بیهوده می‌گفتیم\nبیهوده ، بیهوده\nزمانی که باهم بودیم\nتو کودکی لوس از عشق\nمن احمقی حیرت‌زده از عشق\n \nبرگردان از", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "دروازه‌های شهرت را به رویم بگشا", "link": "https://echolalia.ir/%d8%af%d8%b1%d9%88%d8%a7%d8%b2%d9%87%e2%80%8c%d9%87%d8%a7%db%8c-%d8%b4%d9%87%d8%b1%d8%aa-%d8%b1%d8%a7-%d8%a8%d9%87-%d8%b1%d9%88%db%8c%d9%85-%d8%a8%da%af%d8%b4%d8%a7/", "poem": "دروازه‌های شهرت را به رویم بگشا\nبا تو آنقدر حرف دارم که\nبا گفتن تمام نشود\nسال‌هاست من لحظاتی را زیسته‌ام که\nگره به نام تو خورده\nدروازه‌های شهرت را به رویم بگشا\nمن در آن‌جا با تو\nشهرهای دیگر را تصاحب خواهم کرد\nاین خانه‌ها\nاین کوچه‌ها\nاین میدان‌ها\nکفایت هر دویمان را نمی‌کند", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "اگر عاشق کسی دیگر شوم", "link": "https://echolalia.ir/%d8%a7%da%af%d8%b1-%d8%b9%d8%a7%d8%b4%d9%82-%da%a9%d8%b3%db%8c-%d8%af%db%8c%da%af%d8%b1-%d8%b4%d9%88%d9%85/", "poem": "دیگر همانند گذشته دلتنگ ات نمی شوم\nحتی دیگر گاه به گاه گریه هم نمی کنم\nدر تمام جملاتی که نام تو در آنها جاری ست ، چشمانم پُر نمی شود\nتقویم روزهای نیامدنت را هم دور انداخته ام\nکمی خسته ام ، کمی شکسته\nکمی هم نبودنت مرا تیره کرده است\nاینکه چطور دوباره خوب خواهم شد را هنوز یاد نگرفته ام\nتنها خوبم هایی روی زبانم چسبانده ام\nمضطربم\nفراموش کردن تو علیرغم اینکه میلیونها بار به حافظه ام سر می زنم\nو نمی توانم چهره ات را به خاطر بیاورم ، من را می ترساند\nدیگر آمدنت را انتظار نمی کشم\nحتی دیگر از خواسته ام برای آمدنت گذشته ام\nاینکه از حال و روزت باخبر باشم ، دیگر برایم مهم نیست\nبعضی وقتها به یادت می افتم\nبا خود می گویم : به من چه؟\nدرد من برای من کافی ست\nآیا به نبودنت عادت کرده ام؟\nاز خیال بودنت گذشته ام؟\nمضطربم\nیا اگر عاشق کسی دیگر شوم؟\nباور کن آن روز تا عمر دارم تو را نخواهم بخشید", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "دوست داشتن", "link": "https://echolalia.ir/%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%86/", "poem": "دوست داشتن\nگاهی وقت ها تحمل است\nاینکه بتوانی با زخم های زندگی\nهنوز سرپا ایستاده باشی\nدوست داشتن\nگاهی وقت ها، زندگی ست\nهمانند سینه ای بدون نفس\nاز مرگ\nقلب بدون عشق\nآگاه باشی\nدوست داشتن\nگاهی وقت ها\nسنگین است\nبه سان\nسنگینی لیاقت دوست داشته شدن\nو بعضی وقت ها\nدوست داشتن\nحیاتی دیگر است\nزنده نگه داشتن\nکسی درون ات\nحتی\nبا وجود این فاصله های دور", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "اگر او گریه می کرد", "link": "https://echolalia.ir/if-he-was-crying/", "poem": "من اگر مرده بودم\nشاید\nاو می گریست\nاما\nاگر او گریه می کرد\nمن\nحتما می مردم", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "دست هایت را بده خواهم بوسید", "link": "https://echolalia.ir/%d8%af%d8%b3%d8%aa-%d9%87%d8%a7%db%8c%d8%aa-%d8%b1%d8%a7-%d8%a8%d8%af%d9%87-%d8%ae%d9%88%d8%a7%d9%87%d9%85-%d8%a8%d9%88%d8%b3%db%8c%d8%af/", "poem": "دست هایت را بده\nخواهم بوسید\nاز میانِ هزاران دست\nاز این خطوط ِ سفید\nخواهم گذشت،\nدست هایت را بده\nدست هایت را…\nتو را خواهم کشت\nفرو خواهم رفت\nدر چشم هایت،\nجایی در اعماق آن\nخواهم یافت\nاز آنجا… بی تابانه\nتو را صدا خواهم زد\nدست هایت را،\nسرانجام تو را خواهم کُشت.\nترجمه: حامد رحمتی\n آینه تنهایی دیگری است", "poet_nationality": "ترکیه", "poet_name": "اوزدمیر آصف", "poet_link": "https://echolalia.ir/category/sher/turkey-poet/ozdemir-asaf/"}
{"title": "تو را من چشم در راهم", "link": "https://echolalia.ir/im-waiting-for-you/", "poem": "تو را من چشم در راهم \nشباهنگام \nکه می‌گیرند در شاخ تَلاجَن سایه ها رنگ سیاهی \nوزان دلخستگانت راست اندوهی فراهم  \nتو را من چشم در راهم\nشباهنگام \nدر آن دم که بر جا دره‌ها چون مرده ماران خفتگانند \nدر آن نوبت که بندد دست نیلوفر به پای سرو کوهی دام \nگرم یادآوری یا نه، \nمن از یادت نمی‌کاهم \nتو را من چشم در راهم.", "poet_nationality": "ایرانی", "poet_name": "نیما یوشیج", "poet_link": "https://echolalia.ir/category/sher/iranian-poets/nima-yooshij/"}
{"title": "ری را، صدا می‌آید امشب", "link": "https://echolalia.ir/rira-nima-yooshij/", "poem": "ری را، صدا می‌آید امشب\nاز پشت “کاچ “که بندآب\nبرق سیاه تابش تصویری از خراب\nدر چشم می‌کشاند.\nگویا کسی ست که می‌خواند…\nاما صدای آدمی این نیست.\nبا نظم هوش‌ربایی من\nآوازهای آدمیان را شنیده‌ام\nدر گردش شبانی سنگین؛\nز اندوه‌های من\nسنگین تر.\nو\nآوازهای آدمیان را یکسر\nمن دارم از بر.\nیک شب درون قایق دلتنگ\nخواندند آن چنان\nکه من هنوز هیبت دریا را\nدر خواب\nمی‌بینم.\nری را… ری را…\nدارد هوا که بخواند\nدر این شب سیا\nاو نیست با خودش.\nاو رفته با صدایش اما\nخواندن نمی‌تواند.\nدر افسانه‌های کهن ایرانی ری‌را زنی بوده که سرسبزی را به جنگل‌های مازندران می‌داد، خطابه‌ی شاعر در اینجا زنی است که سرسبزی را باز می‌گرداند.", "poet_nationality": "ایرانی", "poet_name": "نیما یوشیج", "poet_link": "https://echolalia.ir/category/sher/iranian-poets/nima-yooshij/"}
{"title": "می تراود مهتاب", "link": "https://echolalia.ir/%d9%85%db%8c-%d8%aa%d8%b1%d8%a7%d9%88%d8%af-%d9%85%d9%87%d8%aa%d8%a7%d8%a8/", "poem": "می تراود مهتاب،\nمی درخشد شبتاب.\nنیست یکدم شکند خواب به چشم کس و لیک،\nغم این خفته ی چند،\nخواب در چشم ترم می شکند.\nنگران با من استاده سحر،\nصبح می خواهد از من،\nکز مبارک دم او، آورم این قوم به جان باخته را بلکه خبر،\nدر جگر لیکن خاری،\nاز ره این سفرم می شکند.\nنازک آرای تن ساق گلی،\nکه به جانش کِشتم،\nو به جان دادمش آب،\nای دریغا ! به برم می شکند.\nدست ها می سایم،\nتا دری بگشایم.\nبر عبث می پایم،\nکه به درکس آید،\nدر و دیوار بهم ریخته شان،\nبرسرم می شکند.\nمی تراود مهتاب\nمی درخشد شبتاب.\nمانده پای آبله از راه دراز،\nبر دَمِ دهکده مردی تنها،\nکوله بارش بردوش،\nدست او بر در، می گوید با خود:\nغم این خفته ی چند،\nخواب در چشم ترم می شکند.\nیوشیج", "poet_nationality": "ایرانی", "poet_name": "نیما یوشیج", "poet_link": "https://echolalia.ir/category/sher/iranian-poets/nima-yooshij/"}
{"title": "میزبان در خانه اش تنها نشسته", "link": "https://echolalia.ir/%d9%85%db%8c%d8%b2%d8%a8%d8%a7%d9%86-%d8%af%d8%b1-%d8%ae%d8%a7%d9%86%d9%87-%d8%a7%d8%b4-%d8%aa%d9%86%d9%87%d8%a7-%d9%86%d8%b4%d8%b3%d8%aa%d9%87/", "poem": "پاسها از شب گذشته است.\nمیهمانان جای را کرده اند خالی. دیرگاهی است\nمیزبان در خانه اش تنها نشسته.\nدر نی آجین جای خود بر ساحل متروک میسوزد اجاق او\nاوست مانده.اوست خسته.\nمانده زندانی به لبهایش\nبس فراوان حرفها اما\nبا نوای نای خود در این شب تاریک پیوسته\nچون سراغ از هیچ زندانی نمی گیرند\nمیزبان در خانه اش تنها نشسته", "poet_nationality": "ایرانی", "poet_name": "نیما یوشیج", "poet_link": "https://echolalia.ir/category/sher/iranian-poets/nima-yooshij/"}
{"title": "از زمزمه دلتنگیم ، از همهمه بیزاریم", "link": "https://echolalia.ir/whisper-of-gloom/", "poem": "از زمزمه دلتنگیم ، از همهمه بیزاریم \nنه طاقت خاموشی ، نه تاب سخن داریم\nآوار ِ پریشانی ست ، رو سوی چه بگریزم ؟ \nهنگامه ی حیرانی ست ، خود را به که بسپاریم ؟\nتشویش ِ هزار «آیا» ، وسواس ِ هزار «امّا» \nکوریم و نمی بینیم ، ورنه همه بیماریم\nدوران شکوه باغ ، از خاطرمان رفته است \nامروز که صف در صف ، خشکیده و بی باریم\nدردا که هدر دادیم ، آن ذات ِ گرامی را \nتیغیم و نمی بّریم ، ابریم و نمی باریم\nما خویش ندانستیم ، بیداری مان از خواب \nگفتند که بیدارید ، گفتیم که بیداریم !\nمن راه تو را بسته ، تو راه مرا بسته \nامیّد ِ رهایی نیست ، وقتی همه دیواریم", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "مژگان به هم بزن که بپاشی جهان من", "link": "https://echolalia.ir/%d9%85%da%98%da%af%d8%a7%d9%86-%d8%a8%d9%87-%d9%87%d9%85-%d8%a8%d8%b2%d9%86-%da%a9%d9%87-%d8%a8%d9%be%d8%a7%d8%b4%db%8c-%d8%ac%d9%87%d8%a7%d9%86-%d9%85%d9%86/", "poem": "مژگان به هم بزن که بپاشی جهان من\nکوبی زمین من به سر آسمان من\nدرمان نخواستم ز تو من درد خواستم\nیک درد ماندگار! بلایت به جان من\nمی سوزم از تبی که دماسنج عشق را\nاز هرم خود گداخته زیر زبان من\nتشخیص درد من به دل خود حواله کن\nآه ای طبیب درد فروش جوان من\nنبض مرا بگیر و ببر نام خویش را\nتا خون بدل به باده شود در رگان من\nگفتی : غریب شهر منی این چه غربت است\nکاین شهر از تو می شنود داستان من\nخاکستری است شهر من آری و من در آن\nآن مجمری که آتش زرتشت از آن من\nزین پیش اگر که نصف جهان بود بعد از این\nبا تو شود تمام جهان اصفهان من", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "من طشت ماه را بسیار دیده‌ام", "link": "https://echolalia.ir/%d9%85%d9%86-%d8%b7%d8%b4%d8%aa-%d9%85%d8%a7%d9%87-%d8%b1%d8%a7-%d8%a8%d8%b3%db%8c%d8%a7%d8%b1-%d8%af%db%8c%d8%af%d9%87%e2%80%8c%d8%a7%d9%85/", "poem": "من طشت ماه را\nبسیار دیده‌ام\nبالای کوه‌ها\nمن طشت ماه را\nندیده بودم\nانگار.\nولی آن کاسه بزرگ پر از کف را\nهر روز، بله هر روز\nمی‌دیدم\nبسیار می‌دیدم\nکه پیراهن مرد کشته را\nمی‌شستند، می‌شستند، می‌شستند\nو نهرهای پر از خون\nشهر بزرگ را\nرنگ جوانی\nمی‌بخشید\n  \nشعری برای غلامحسین ساعدی", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "مرا ندیده بگیرید و بگذرید از من", "link": "https://echolalia.ir/pass-me-away/", "poem": "مرا ندیده بگیرید و بگذرید از من\nکه جز ملال نصیبی نمیبرید از من\nزمین سوخته ام نا امید و بی برکت\nکه جز مراتع نفرت نمی چرید از من\nعجب که راه نفس بسته اید بر من و باز\nدر انتظار نفس های دیگرید از من\nخزان به قیمت جان جار می زنید اما\nبهار را به پشیزی نمی خرید از من\nشما هر آینه ، آیینه اید و من همه آه\nعجیب نیست کز اینسان مکدرید از من\nنه در تبری من نیز بیم رسوایی است\nبه لب مباد که نامی بیاورید از من\nاگر فرو بنشیند ز خون من عطشی\nچه جای واهمه تیغ از شما ورید از من\nچه پیک لایق پیغمبری به سوی شماست ؟\nشما که قاصد صد شانه بر سرید از من\nبرایتان چه بگویم زیاده بانوی من\nشما که با غم من آشناترید از من", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "نام من عشق است", "link": "https://echolalia.ir/%d9%86%d8%a7%d9%85-%d9%85%d9%86-%d8%b9%d8%b4%d9%82-%d8%a7%d8%b3%d8%aa/", "poem": "نام من عشق است آیا می‌‏شناسیدم؟\nزخمی‌ام زخمی سراپا می‌‏شناسیدم؟\nبا شما طی‌‏کرده‌‏ام راه درازی را\nخسته هستم خسته آیا می‌‏شناسیدم؟\nراه ششصدساله‌‏ای از دفتر حافظ\nتا غزل‌‏های شما، ها، می‌‏شناسیدم؟\nاین زمانم گرچه ابر تیره پوشیده‌است\nمن همان خورشیدم اما، می‌‏شناسیدم\nپای رهوارش شکسته سنگلاخ دهر\nاینک این افتاده از پا، می‌‏شناسیدم؟\nمی‌‏شناسد چشم‌‏هایم چهره‌‏هاتان را\nهمچنانی که شماها می‌‏شناسیدم\nاینچنین بیگانه از من رو مگردانید\nدر مبندیدم به حاشا، می‌‏شناسیدم!\nمن همان دریایتان ای رهروان عشق\nرودهای رو به دریا! می‌شناسیدم\nاصل من بودم, بهانه بود و فرعی بود\nعشق قیس و حسن لیلا می‌‏شناسیدم؟\nدر کف فرهاد تیشه من نهادم، من!\nمن بریدم بیستون را می‌شناسیدم\nمسخ کرده چهره‌‏ام را گرچه این ایام\nبا همین دیوار حتی می‌‏شناسیدم\nمن همانم, مهربان سال‌‏های دور\nرفته‌‏ام از یادتان؟ یا می‌‏شناسیدم؟", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "بشناس مرا حکایتی غمگینم", "link": "https://echolalia.ir/%d8%a8%d8%b4%d9%86%d8%a7%d8%b3-%d9%85%d8%b1%d8%a7-%d8%ad%da%a9%d8%a7%db%8c%d8%aa%db%8c-%d8%ba%d9%85%da%af%db%8c%d9%86%d9%85/", "poem": "۱\nبشناس مرا حکایتی غمگینم\nافسانه ی تیره ی شبی سنگینم\nتلخم، کدرم، شکسته ام مسمومم\nای دوست! شناختی مرا؟ من اینم\n۲\nمن اینم و غرق خستگی آمده ام\nویرانم و از شکستگی آمده ام\nاز شهر یگانگی؟ فراموشش کن!\nاز شهر هزار دستگی آمده ام\n۳\nآنجا با هر که زیستم کشت مرا\nهر هم خونی به خون آغشت مرا\nصدها دستی که دوست میخواندم شان\nصدها خنجر شکست در پشت مرا", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "خورشید عاشق توست", "link": "https://echolalia.ir/%d8%ae%d9%88%d8%b1%d8%b4%db%8c%d8%af-%d8%b9%d8%a7%d8%b4%d9%82-%d8%aa%d9%88%d8%b3%d8%aa/", "poem": "وقتی که تو روز آفتابی را\nدر کوچه ی پرسه های پاییزی\nبا حس زنانه دوست می داری\nاحساس غرور می کند خورشید\nوقتی که سحر هنوز خواب آلود\nاز بستر شب کناره می گیری\nشب با خورشید کینه می ورزد\nکاو را ز تو دور می کند خورشید\nهر صبح که بار می دهی از لطف\nدر خانه ی خویش عاشقانت را\nپیش از همه با سلام رنگینش\nاعلام حضور می کند خورشید\nدر غلتاغلت خواب قیلوله\nوقتی که شعاع آرزومندش\nاز پنجره بر تن تو می تابد\nاحساس سرور می کند خورشید\nوقتی به غروب چشم می دوزی\nپیش از رفتن برای فردا صبح\nاز چشم تو کاسه ی بزرگش را\nسر شار از نور می کند خورشید\nگفتند: زمین خاکی از جذبه\nدر حیطه ی آفتاب می چرخد\nامّا تو که راه می روی گویند:\nبر خاک عبور می کند خورشید\nآنک آفاق! غرق لبخندی\nآمیخته از رضایت و لذت\nانگار که از تو خاطراتی را\nدر خویش مرور می کند خورشید", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "بعد از تو باز عاشقی و باز آه", "link": "https://echolalia.ir/%d8%a8%d8%b9%d8%af-%d8%a7%d8%b2-%d8%aa%d9%88-%d8%a8%d8%a7%d8%b2-%d8%b9%d8%a7%d8%b4%d9%82%db%8c-%d9%88-%d8%a8%d8%a7%d8%b2-%d8%a2%d9%87/", "poem": "لیلا دوباره قسمت ابن السلام شد\nعشق بزرگم آه چه آسان حرام شد\nمی شد بدانم این که خط سرنوشت من\nاز دفتر کدام شب تیره وام شد ؟\nاول دلم فراق تو را سرسری گرفت\nوان زخم کوچک دلم آخر جذام شد\nگلچین رسید و نوبت با من وزیدنت\nدیگر تمام شد گل سرخم ! تمام شد\nشعر من از قبیله خون است خون من\nفواره از دلم زد و آمد کلام شد\nما خون تازه در رگ عشقیم عشق را\nشعر من و شکوه تو رمز الدوام شد\nبعد از تو باز عاشقی و باز آه … نه!\nاین داستان به نام تو اینجا تمام شد", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "خیال خام پلنگ من به سوی ماه پریدن بود", "link": "https://echolalia.ir/%d8%ae%d9%8a%d8%a7%d9%84-%d8%ae%d8%a7%d9%85-%d9%be%d9%84%d9%86%da%af-%d9%85%d9%86-%d8%a8%d9%87-%d8%b3%d9%88%d9%8a-%d9%85%d8%a7%d9%87-%d9%be%d8%b1%d9%8a%d8%af%d9%86-%d8%a8%d9%88%d8%af/", "poem": "خیال خام پلنگ من به سوی ماه پریدن بود\nو ماه را ز بلندایش به روی خاک کشیدن بود\nپلنگ من دل مغرورم پرید و پنجه به خالی زد\nکه عشق ماه بلند من ورای دست رسیدن بود\nمن و تو آن دو خطیم آری موازیان به ناچاری\nکه هر دو باورمان زاغاز به یکدگر نرسیدن بود\nگل شکفته خداحافظ اگرچه لحظه دیدارت\nشروع وسوسه ای در من به نام دیدن و چیدن بود\nشراب خواستم و عمرم شرنگ ریخت به کام من\nفریبکار دغل پیشه بهانه اش نشنیدن بود\nاگر چه هیچ گل مرده دوباره زنده نشد اما\nبهار در گل شیپوری مدام گرم دمیدن بود\nچه سرنوشت غم انگیزی که کرم کوچک ابریشم\nتمام عمر قفس می بافت ولی به فکر پریدن بود", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "بی هیچ نام می آیی", "link": "https://echolalia.ir/%d8%a8%db%8c-%d9%87%db%8c%da%86-%d9%86%d8%a7%d9%85-%d9%85%db%8c-%d8%a2%db%8c%db%8c/", "poem": "بی هیچ نام\nمی آیی\nاما تمام نام های جهان باتوست\nوقت غروب نامت\nدلتنگی ست\nوقتی شبانه چون روحی عریان می آیی\nنام تو وسوسه است\nزیر درخت سیب نامت\nحواست\nو چون به ناگزیر\nبا اولین نفس که سحر می زند\nمی گریزی\nنام گریزناکت\nرویاست…", "poet_nationality": "ایرانی", "poet_name": "حسین منزوی", "poet_link": "https://echolalia.ir/category/sher/iranian-poets/hossein-monzavi/"}
{"title": "سبز و معلق", "link": "https://echolalia.ir/green-and-hovering/", "poem": "وقتی از سفرهای زیادی بازگشتم، \nسبز و معلق ماندم \nمیان خورشید و جغرافیا – \nمن دیدم که بال ها چگونه کار می‌کنند، \nو عطرهای چگونه پراکنده می‌شوند \nتوسط تلگراف پرها ، \nمن از بالا مسیر را دیدم، \nچشمه و کاشی سقف ها را، \nماهیگیران در تجارتشان ، \nتمبان های حبابی; \nمن همه اینان را از آسمان سبزم دیدم. \nالفبای بیشتری نداشتم \nنسبت به پرستوها در مسیرشان ، \nآب ناچیز و درخشان \nاز پرنده ای نحیف در آتش \nکه از گرده می‌رقصد", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "بگو آیا گل سرخ، عریان است؟", "link": "https://echolalia.ir/tell-me-about-the-rose/", "poem": "بگو آیا گل سرخ، عریان است؟ \nیا همین یک لباس را دارد؟\nراست است که امیدها را باید \nبا شبنم آبیاری کرد؟\nچرا درختان \nشوکت ریشه‌های‌شان را پنهان می‌کنند؟\nچه چیزی در جهان \nاز قطارِ ایستاده در باران غم‌انگیزتر است؟\nچرا برگ‌ها وقتی احساس زردی می‌کنند \nخودکشی می‌کنند؟", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "به خاطر تو", "link": "https://echolalia.ir/for-you-2/", "poem": "به خاطر تو، \nدر باغ‌هایی مملو از گل‌های شکفته شده \nمن از شمیم خوش بهاران زجر می‌کشم! \nچهره‌ات را به یاد ندارم، \nزمان زیادی‌ست که دیگر دستانت در خاطرم نیست؛ \nچگونه لبانت مرا نوازش می‌کردند؟!\nبه خاطر تو، \nتندیس‌های سپید خوابیده در پارک‌ها را دوست دارم، \nتندیس‌های سپیدی که نه صدای‌شان به گوش می‌رسد و نه چیزی را به نگاه می‌کشند. \nصدایت را از یاد برده‌ام \nصدای پر از شادی‌ات را؛ \nچشمانت را به خاطر ندارم. \nهمان‌گونه که گلی با عطرش هم‌آغوش می‌شود \nبا خاطرات مبهمی از تو در آمیخته‌ام.\nبا دردهای زخم‌گونه‌ای زیست می‌کنم؛ \nاگر مرا لمس کنی \nآسیبی به من خواهی زد که ترمیم نخواهد شد! \nنوازش‌هایت مرا احاطه می‌کند \nمانند پیچک‌هایی که از دیوار افسردگی بالا می‌روند! \nعشقت را از یاد برده‌ام \nبا این‌حال از ورای هر پنجره‌ای مانند تصویری گنگ می‌بینمت.\nبه خاطر تو، \nرایحه‌ی سنگین تابستان آزارم می‌دهد!\nبه خاطر تو، \nیک‌بار دیگر به جستجوی آرزوهای مدفونم بر می‌خیزم: \nستاره‌های دنباله‌دار، \nشهاب‌ها…", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "اگر ناگهان تو نباشی", "link": "https://echolalia.ir/if-suddenly-you-are-not/", "poem": "اگر به ناگهان تو نباشی \nاگر به ناگهان تو زنده نباشی \nمن زندگی را ادامه خواهم داد\nجرأت نمی‌⁪کنم \nجرأت نمی‌⁪کنم بنویسم \nاگر تو بمیری \nمن زندگی را ادامه خواهم داد \nزیرا \nجایی که انسان صدایی ندارد \nصدای من آن‌⁪جاست\nوقتی سیاه⁪‌پوستان را می‌زنند \nنمی⁪‌توانم مرده باشم \nوقتی برادران‌ام را می⁪‌زنند \nباید با آن⁪‌ها بروم \nوقتی پیروزی \nنه پیروزی من \nبل‌که پیروزی بزرگ \nمی⁪‌آید \nهرچند گنگ \nباید حرف بزنم\nباید آمدن‌اش را ببینم \nاگر کورم \nنه \nمرا ببخش \nاگر تو زنده نباشی \nاگر تو، عزیز \nعشق من \nاگر تو \nمرده باشی \nتمام برگ⁪‌ها در سینه‌ام فرود می‌⁪آید \nو روح‌ام شب و روز \nبارانی خواهد بود \nو برف قلب‌ام را خواهد سوزاند \nمن باید \nباسرما و آتش \nبا مرگ و برف \nراه بروم \nو پاهای‌ام می⁪‌خواهند قدم بزنند \nبه جایی که تو خفته‌ای\nاما \nمن زندگی را ادامه خواهم داد \nزیرا تو خواستی \nبیش از هرچیز \nمن رام نشدنی باشم \nعشق‌ام \nزیرا تو می⁪دانی \nمن فقط یک مرد نیستم \nبل‌که همه‌⁪ی مَردان⁪‌ام.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "برای دل من بس است سینه‌ی تو", "link": "https://echolalia.ir/your-chest-is-enough-for-my-heart-2/", "poem": "برای دل من بس است سینه‌ی تو، \nبرای آزادی تو، بال‌های من. \nبه آسمان می‌رسد از دهان من  \nآن‌چه بر روح تو خفته بود.\nدر توست وهم هر روزه. \nچون ژاله به گل‌برگ می‌رسی. \nبا غیبت خود زیر افق نقب می‌زنی. \nجاودانه در گریز، همچو موج.\nگفته‌ام که میان باد می‌خواندی \nهمچو کاج‌ها و همچو دکل‌ها. \nهمان‌گونه درازی و کم‌گویی، \nو یک‌باره پُراندوه می‌شوی، همچو یک سفر.\nچون شاعری کهن، به خود می‌خوانی. \nلب‌ریز طنین‌ها و صداهایی دل‌تنگی. \nبیدار می‌شدم، وگاه‌گاه می‌کوچید و می‌گریخت \nهر پرنده که بر روح تو خفته بود.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "مرا فراموش نکن", "link": "https://echolalia.ir/dont-forget-me/", "poem": "منو فراموش نکن \nمیخوام یه چیز را بدانی \nمیدانی چگونه است، \nاگر به ماه بلوری نگاه کنم \nیا به شاخه ی قرمز پاییز اهسته در دم پنجره ام ، \nاگر نزدیک اتش ،خاکستر ناملموس را لمس کنم یا تن کنده چروکیده را ، \nهر چیزی مرا به سوی تو می‌کشاند \nانگاره هر چیزی که وجود دارد \n،رایحه ،نور ،فلزات، قایق‌کوچکی بودن در حرکت بسمت جزیرهایت در انتظارمن ، \nخوب ،حالا،  \nاگر ارام ارام دست از دوست داشتن من بکشید\nمنم آرام آرام دست از عاشق بودن تو می‌کشم \nاگر به ناگهان منو فراموش کنید \nدنبال من نگرد، \nچونکه خیلی وقت پیش تو را فراموش کرده‌ام", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "با تو چنان می‌کنم", "link": "https://echolalia.ir/i-do-that-with-you/", "poem": "دوست‌ات دارم \nو \nشادمانی من \nمی‌گزد لبانِ نرم تو را.\nگرانه و سنگین بود \nاین \nبه من عادت کردن‌ات.\nعادت به روح منزوی و وحشی من \nو نامم \nکه از آن گریزان‌اند همه.\nمدیدی هست \nای مروارید تک \nتو را عاشق‌ام \nو \nتو را چون بانوی کهکشان باور دارم.\nگل‌های شادی را از کوه‌پایه می‌چینم \nفندق‌های سیاه تو را \nو سبدهایی از حصیر جنگل \nپر از بوسه‌ها\nبا تو چنان می‌کنم \nکه بهار \nبا درختان گیلاس.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "در جستجوی نشانه‌ای از تو", "link": "https://echolalia.ir/in-search-of-a-sign-from-you/", "poem": "در میان همه‌ی آن دیگران، \nدر میان این رودخانه‌ی تندِ مواج \nکه هزاران زن از آن در گذرند، \nدر جستجوی نشانی از توام؛ \nبا گیسوان تافته و چشمانِ پرآزرم ِ گودافتاده‌ات، \nبا گام‌های سبکی که آهسته آهسته در دریا سفر می‌کنند.\nبه ناگهان \nمی‌اندیشم که می‌توانم ناخن‌هایت را دقیق‌تر به یاد آورم؛ \nناخن‌هایی کشیده و ظریف؛ که انگار خواهرزاده‌ی گیلاس‌اند. \nسپس \nگیسوان‌ات از خاطرم می‌گذرند؛ \nو می‌اندیشم که تصویرت را دیده‌ام، \nبه سانِ آتشی عظیم که در دریا شعله‌ور است.\nمن بسیار گشتم، \nاما هیچ‌کس طنین صدای تو را نداشت، \nیا ملایم‌ات تو را \n[همچون] یک روز سایه‌سار و خنک که از جنگل آوردی. \nهیچ‌کس گوش‌های کوچک تو را ندارد.\nتو خالص و کامل هستی؛ \nو همه چیزت تک است؛ \nو من با تو ادامه می‌دهم؛ \nو عاشقانه با تو شناور می‌شوم، \nدر رودی به پهنای می‌‎سی‌سی‌پی \nبه سوی دریای زنانگی.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "و لبان‌ات را آرزومندم", "link": "https://echolalia.ir/i-wish-for-your-lips/", "poem": "موهای‌ات، \nصدای‌ات، \nو لبان‌ات را آرزومندم \nگرسنه و در سکوت \nاز کوچه‌ها عبور می‌کنم \nبی‌توسل به نانی، \nازسپیده‌ی صبح، ازخود بِدَر \nروز را در پی ترنّم صدای آب گام‌های‌ات می‌پیمایم \nمن طالب آب‌شارِ خنده‌های توأم \nو آن دستان به رنگ زیر شیروانی‌هایِ بر افروخته و ملتهب\nآری، می‌خواهم کام بجوی‌ام \nاز آن سنگِ رنگ باخته‌ی انگشتان‌ات \nمی‌خواهم نوش کنم تن‌ات را هم‌چون بادامی بِکر \nو آن فروغِ ناپدید شده با اخگر زیبایی‌ات\nمی‌خواهم کام گیرم از آن بینیِ سر بالا \nآن اربابِ مغرورِ سیمای‌ات \nمی‌خواهم نوش کنم آن سایه‌ی گریزناک مژگان‌ات را\nگرسنه‌ام، می‌روم، می‌آیم، شفق را بو می‌کشم \nو تو را می‌جویم، و قلب سوزنده‌ی تو را می‌طلبم \nهم‌چون یوزپلنگی در کویرِ کوئی‌تراتو*.\n* کوئی‌تراتو، شهری ست در شیلی", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "همیشه عصرها دور می‌شوی", "link": "https://echolalia.ir/you-always-walk-away-in-the-evenings/", "poem": "این شفق را هم از دست داده‌ایم. \nهیچ‌کسی ما را \nدست در دست هم نمی‌دید این عصر \nوقتی شب نیلگون بر دنیا می‌افتاد.\nمن از پنجره‌ام \nجشن غروب را دیده‌ام سرِ تپه‌های دور.\nگاه مثل یک سکه \nیک تکه آفتاب میان دست‌های من می‌سوخت.\nتو را از ته دل به یاد می‌آوردم، \nدلی فشرده به غم، غمی که آشنای توست.\nپس تو کجا بودی؟\nپس که بود آن‌جا؟\nگویای چه حرف؟\nچرا تمامی‌ ِ عشق یک‌باره بر سرم خواهد تاخت \nوقتی حس می‌کنم که غمگین‌ام و حس می‌کنم که تو دوری؟\nمی‌افتاد کتابی که همیشه در شفق، زنگاری‌ست. \nو چون سگی زخمی \nشنل‌ام روی پای من می‌غلتید.\nهمیشه، همیشه عصرها دور می‌شوی.\nروبه آن‌جا که شفق می‌شتابد و از پس او \nپیکره‌ها محو می‌شوند.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "من مجازات می­‌خواهم!", "link": "https://echolalia.ir/i-want-punishment/", "poem": "آن­‌ها تفنگ­‌های پر از باروت را آوردند \nآنان دستور این کشتار وحشیانه را صادر کردند \nآن­‌ها این‌جا با خلقی مواجه شدند \nگردآمده به حکم عشق و وظیفه \nکه سرودی می­‌خواندند.\nدخترک با پرچمش فرو افتاد \nو پسر، خندان، زخمی، در کنارش \nمردم وحشت­‌زده، با درد و خشم \nدیدند آنان را که بر خاک می­‌افتادند \nو همان‌جا که کشتگان افتاده بودند \nمردم پرچم­‌های‌شان را در خون زدند \nتا آن را رو به دژخیمان دوباره بر پا دارند.\nبه خاطر این مردگان، به خاطر مردگان‌مان \nمجازات می­‌خواهم! \nبرای آن­‌ها که بر خاک میهن خون ریختند \nمجازات می­‌خواهم! \nبرای جلادی که حکم این کشتار را داد \nمجازات می­‌خواهم! \nبرای خیانت­کاری که به قیمت خون دیگران بالا رفت \nمجازات می­‌خواهم! \nبرای آن‌که فرمان مرگ داد \nمجازات می­‌خواهم! \nبرای آنان‌ که از این جنایت دفاع کردند \nمجازات می­‌خواهم!\nنمی­خواهم دست خون‌آلوده‌شان را به سمتم دراز کنند \nمن مجازات می­‌خواهم! \nنمی­‌خواهم سفیر من باشند، \nنمی­‌خواهم حتی در خانه­‌شان راحت بنشینند \nمجازات می­‌خواهم! \nمی­‌خواهم در همین مکان، همین میدان، محاکمه شوند \nمن مجازات می­‌خواهم! \nمن مجازات می­‌خواهم!\nشعر «دشمنان» از پابلو نرودا", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "بر فراز سکوت عاشقانه‌ی ما", "link": "https://echolalia.ir/above-our-romantic-silence/", "poem": "صبح \nسرشار از طوفان است. \nدر قلب تابستان.\nابرها \nچون دست‌مال‌های سپید وداع \nعبور می‌کنند. \nو باد، در دست‌های رونده‌ی خود \nتکان می‌دهدشان. \nقلب باد \nبر فراز سکوت عاشقانه‌ی ما \nبی‌شمار می‌کوبد.\nباد \nنغمه‌خوان و آسمانی \nچنان چون زبانی سرشار از نبردها و آوازها \nمیان درختان زمزمه می‌کند \nبا هجوم بی‌امان \nبرگ‌های مرده را \nمی برد با خود \nو دور می‌کند از راه \nپیکان‌های تپنده‌ی پرندگان را.\nکه باد درختان را در موجی بی‌کف \nو ماده‌ای بی‌وزن و آتش‌های خمیده \nواژگون می‌سازد.\nانبوه بوسه‌هایش \nاز تاخت‌وتاز باد تابستان \nمی‌شکند و غرق می‌شود در آب.\nاز کتاب «بیست ترانه‌ی عاشقانه»", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "تبعید", "link": "https://echolalia.ir/deportation/", "poem": "میان کاخ‌ها با سنگ های خسته، \nکوچه‌های پراگ با زیبایی‌هایش، \nمیان خنده‌ها و جلادان سیبری، \nمیان کاپری و آتش روی دریا، \nمیان عطر تلخ اکلیل کوهی، \nعشق، عشق نهایی و اصلی \nدر آرامشی سخاوتمند \nبه زندگی‌ام بسته شد \nدر حالی که \nبین دو دست دوست \nو در سنگِ روحم \nسوراخ سیاهی کنده می‌شد \nو آنجا در دوردست، میهنم می‌سوخت \nصدایم می‌زد، انتظارم را می‌کشید \nوامی‌داشت تا زنده باشم \nحفظ کنم خودم را و رنج بکشم.\nتبعید گرد است \nدایره‌ای است، حلقه‌ای، \nپاهایت دور تا دور می‌گردند،\nزمین را می‌پیمایی \nاما این زمین، زمینِ تو نیست، \nروز بیدارت می‌کند و این روزِ تو نیست، \nشب فرا می‌رسد، اما ستارگانت پیدا نیست، \nبرادرانی می‌یابی، اما خون تو را ندارند. \nهمچون شبحی هستی که سرخ می‌شود \nچرا که نمی‌توانی دوست بداری \nآنانی را که صمیمانه دوستت دارند، \nاز این رو شگفت‌آور نیست \nاگر نیازمند خار دشمنان میهنت باشی \nو درماندگی اندوه‌بار مردمت، \nو اندوه‌هایی در انتظارت باشند\nو درست در آستانه‌ی دَر دندان‌هایشان را نشانت بدهند.\nبا این حال، با قلبی درمان‌ناپذیر \nهر نشانه‌ی اضافی را تداعی می‌کردم \nچونان که تنها یک عسل دلپذیر \nدر درخت زمین من لانه کرده باشد، \nو من از هر پرنده می‌شنیدم \nدور دست‌ترین آواها را، \nترانه‌ای را که مرا از زمان کودکی‌ام از خواب بیدار می‌کرد \nزیر نور مرطوب باران. \nمن، زمین فقیر میهن \nدهانه‌ی آتشفشان‌ها \nماسه‌ها و چهره‌ی کانی پوش صحراها را \nترجیح می‌دادم \nبر این جام نوری که عطایم می‌شد. \nخود را تنها در باغی یافتم، گمگشته، \nخصم خشن مجسمه‌ای شدم \nدشمنِ آن چیزی که طی قرن‌ها تصمیم می‌گرفت \nمیان زنبورهای نقره و تقارن.\nتبعید! \nفاصله پهن‌تر می‌شود، \nبا زخمی بر گرده نفس می‌کشیم، \nزیستن حکمی ناگزیر است، \nروحِ ریشه‌کن شده بیداد را تجربه می‌کند، \nنمی‌پذیرد زیبایی عطا شده را،\nسرزمین تیره‌بخت خود را می‌جوید \nو بر روی آن، شهادت یا آرامش را.\nاز کتاب یادبودهای جزیره‌ی سیاه", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "زخم‌ها", "link": "https://echolalia.ir/wounds/", "poem": "شاید این دردِ عشق پنهان بود، شاید شک بود یا رنجِ به شک آلوده،\nشاید ترس از زخمی بود که می‌توانست در پوست تو راه یابد همچنان که در پوست من، \nو نیز گذاردن قطره سرشک گزنده‌ای بود روی پلک‌های آن کسی که دوستم می‌داشت،\nبه یقین، ما نه آسمانی با خود داشتیم، نه سایه‌ای و نه شاخه‌ی آلویی سرخ با میوه‌ها و شبنم‌هایش،\nتنها خشم کوچه‌های بی در و بی‌پیکر در روحم وارد می‌شد و بیرون می‌رفت \nبدون این که بداند به کجا می‌رود یا از کجا می‌آید، بی‌کشتن یا مردنی حتا.\nاز کتاب یادبود‌های جزیره‌ی سیاه", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "وقتی دور می‌شوی", "link": "https://echolalia.ir/when-you-go-away/", "poem": "دور نشو \nحتی برای یک روز \nزیرا که \nزیرا که \nچگونه بگویم \nیک روز زمانی طولانی است \nبرای انتظار من \nچونان انتظار در ایستگاهی خالی \nدر حالی که قطارها در جایی دیگر به خواب رفته اند\nترکم نکن \nحتی برای ساعتی \nچرا که قطره های کوچک دلتنگی \nبه سوی هم خواهند دوید \nو دود \nبه جستجوی آشیانه ای \nدر اندرون من انباشته می شود \nتا نفس بر قلب شکست خورده ام ببندد\nآه \nخدا نکند که رد پایت بر ساحل محو شود \nو پلکانت در خلا پرپر زنند \nحتی ثانیه ای ترکم نکن ، دلبندترین \nچرا که همان دم \nآنقدر دور می شوی \nکه آواره جهان شوم، سرگشته \nتا بپرسم که باز خواهی آمد \nیا اینکه رهایم می کنی \nتا بمیرم", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "این آخرین شعری است برای او", "link": "https://echolalia.ir/this-is-the-last-poem-for-she/", "poem": "امشب می‌توانم غمگنانه ترین شعرهایم را بسرایم \nشاید بسرایم : \n شب ستاره‌باران است  \nو لرزانند، ستاره‌های نیلگون در دورست  \nباد شب در آسمان می‌پیچد و آواز می خواند \nامشب می‌توانم غمگنانه‌ترین شعرها را بسرایم \nدوستش داشتم، \nاو هم گاهی دوستم داشت. \nدر چنین شب‌هایی او را در آغوش داشتم \nزیر آسمان بیکران بارها می‌بوسیدمش \nدوستم داشت، من هم گاهی دوستش داشتم. \nچه سان می توانستم به آن چشمان درشت آرامش دل نسپرم!؟ \nامشب می توانم غمگنانه ترین شعرها را بسرایم\nاندیشه نداشتن او،\nاحساس از دست دادنش\nو شنیدن شب بلند و بلندتر بی حضور او\nو شعر به جان چنگ می‌زند، \nهمچون شبنم بر سبزه\nچه باک اگر عشقم را توان نگه داشتن نبود.\nشب ستاره باران است\nو او با من نیست همین و بس.\nبه دور دست کسی آواز می‌خواند.\nبه دور دست\nجانم به از دست دادنش راضی نیست \nگویی برای نزدیک کردنش،\nنگاهم به جستجوی اوست \nدلم او را می جوید و\nاو با من نیست!\nهمان شب است که همان درختان را سفید می کند\nاما ما دیگر همان نیستیم که بوده ایم\nدیگر دوستش ندارم آری، اما چه دوستش می‌داشتم\nآوایم در پی باد بود تا به حیطه شنوایی اش دستی بساید..\nاز آنِ دیگری، از آنِ دیگری خواهد بود \nهمان گونه که پیش از بوسه‌های من بود.\nآوایش\nتن روشنش\nچشمان بی کرانش\nدیگر دوستش نمی دارم آری، اما شاید دوستش می‌داشتم.\nعشق،\nبس کوتاه‌ هست و فراموشی طولانی.\nچون در شب هایی این چنین او را در بر کشیده‌ام\nجانم به از دست دادنش راضی نیست\nخود اگر این واپسین دردی‌ست که از او به من می‌رسد\nو این آخرین شعری که می نویسم، برای او…", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "اگر فراموشم کنی", "link": "https://echolalia.ir/if-you-forget-me/", "poem": "یک چیز را می‌خواهم بدانی \nمی‌دانی که چه جور است \nاگر من از پنجره‌ام به ماه روشن، \nبه شاخه‌ی سرخِ پاییزِ سست نگاه می‌کنم \nاگر برِ آتش خاکستر نامحسوس \nیا تنه چروکیده کُنده‌ای را لمس می‌کنم \nهمه چیز مرا به تو می‌کشاند \nانگار هر چه وجور دارد \nرایحه‌ها و عطر‌ها، نورها و فلزات \nقایق‌های کوچکی بودند \nکه مرا به سوی جزیره‌های تو می‌رانند که در انتظار مَنَنَد \nباری، حالا \nاگر کم‌کم دست از دوست داشتنم برداری \nمن هم کم‌کم از عشقت دست می‌کشم \nاگر ناگهان فراموشم کنی \nدر انتظارم نباش\nچون من پیش از آن فراموشت کرده‌ام \nاگر طولانی و دیوانه‌وار به ترک کردنم فکر می‌کنی \nمثل آن هجوم آگهی‌های تبلیغاتی \nکه از درون زندگی من می‌گذرد \nو بخواهی \nمرا در ساحل قلبی که آنجا ریشه دارم ترک کنی \nبه یاد داشته باش \nکه در آن روز \nآن لحظه \nباید از تو دست بردارم \nریشه‌هایم را برکنم \nتا سرزمین دیگری بجویم \nاما اگر هر روز \nهر ساعت \nاحساس کنی که سرنوشتت همراه شیرینی کینه‌توزانه با من گره خرده \nاگر هر روز یک گل \nدر جستجوی من از لبان تو برآید (اگر هر روز اسمم را مثل یک گل صدا کنی)\nآه عشق من، جان من \nدر من تمام آن آتش گذشته تکرار می‌شود \nدر من هیچ چیز خاموش و فراموش نمی‌شود \nعشق من از عشق تو جان می‌گیرد، عزیزم \nو تا هنگامی که تو زنده‌ای از آن تو خواهد بود \nبی آنکه عشق تو مرا ترک گوید\nاز کتاب اگر فراموشم کنی\nمی‌خواهم چیزی را بدانی؛ \nتو می‌دانی چه حسی دارد وقتی از پنجره‌ی [اتاق] ام به ماه بلورین [و] شاخه قرمز پاییز آرام می‌نگرم؛ \n[یا] خاکستر بی‌عیب و نقص یا چروک‌های روی یک کنده درخت را لمس کنم. \nهمه چیز مرا به سوی تو می‌آورد.\nگویی همه‌ی آن‌چه هست مثل: بوها، نور، فلزات،\n[این‌ها] قایق‌های کوچکی بودند که به سمت آغوش تو می‌روند؛\nآغوشی که در انتظار من بود.\nو اکنون اگر کم‌کم عشق من در تو کم‌تر شود،\nمن نیز چنان خواهم کرد؛\nاگر ناگهان فراموش‌ام کردی،\n[هرگز] به دنبال‌ام نگرد که من از مدت‌ها پیش تو را فراموش کرده‌ام.\nاگر به اهتزاز درآمدن پرچم [انقلاب] به نظرت احمقانه و مسخره است،\nو اگر تو تصمیم بگیری مرا در ساحل قلبی که ریشه‌هایم در آن است، رها کنی،\nبه خاطر داشته باش در آن روز [و] در آن ساعت دست به کار می‌شوم\nو ریشه‌های‌ام را به جستجوی سرزمین دیگری می‌برم.\nاما اگر تو با آن شیرینی خاص‌ات روزی احساس کردی به من تعلق داری،\nاگر هر روز گلی تا لب‌های تو بالا بیاید برای خواستن من،\nای محبوب‌ام!\nای که از آن منی!\nآن آتش [عشق] هم‌چنان در من شعله‌ور است؛\nدر درون‌ام هیچ چیزی خاموش نشده است؛\nچیزی فراموش نشده است.\n[چون] عشق من از عشق تو نیرو می‌گیرد [و] دوست داشته می‌شود\nو تا وقتی زنده هستی\nعشق من در دستان تو خواهد ماند بدون آن‌که ترک‌ام کنی.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "برای بردن من", "link": "https://echolalia.ir/%d8%a8%d8%b1%d8%a7%db%8c-%d8%a8%d8%b1%d8%af%d9%86-%d9%85%d9%86/", "poem": "باد اسب است:\nگوش کن چگونه می‌تازد \nاز میان دریا، از میان آسمان.\nمی‌خواهد مرا با خود ببرد: گوش کن \nچگونه دنیا را به زیر سُم دارد \nبرای بردن من.\nمرا در میان بازوانت پنهان کن \nتنها یک امشب،\nآنگاه که باران \nدهان‌های بی‌شمارش را \nبر سینه دریا و زمین می‌شکند.\nگوش کن چگونه باد \nچهار نعل می‌تازد \nبرای بردن من.\nبا پیشانی‌ات بر پیشانی‌ام،\nبا دهانت بر دهانم،\nتنمان گره خورده\nبه عشقی که ما را سر می‌کشد،\nبگذار باد بگذرد \nو مرا با خود نبرد.\nبگذار باد بگذرد \nبا تاجی از کف دریا،\nبگذار مرا بخواند و مرا بجوید،\nزمانی که آرام آرام فرو می‌روم \nدر چشمان درشت تو،\nو تنها یک امشب \nدر آنها آرام می‌گیرم، عشق من.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "در پی نشانی از توام", "link": "https://echolalia.ir/%d8%af%d8%b1-%d9%be%d9%8a-%d9%86%d8%b4%d8%a7%d9%86%d9%8a-%d8%a7%d8%b2-%d8%aa%d9%88%d8%a7%d9%85/", "poem": "در پی نشانی از توام\nنشانی ساده\nمیان این رود مواج\nکه هزاران زن ، از آن درگذرند\nنشانی از چشمانت\nآنگاه که خجالت می کشند\nوقتی که نور را حتی\nاز خود عبور می دهند\nناخن هایت ، عموزاده های گیلاس اند\nو من\nگاه در این اندیشه ام که کاش\nمی شد خراشم می دادند\nوقتی که تو را می بوسیدم\nدر پی نشانی از توام\nاما هیچ کس\nبه آهنگ تو نیست\nیا به روشنایی ات\nمیان این رود مواج\nکه هزاران زن\nاز آن در گذرند\nسراسر\nتو کاملی\nو من ادامه ات می دهم\nچونان رودی که به دریایی از شکوه زنانه\nدر گذر است", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "گاه و بی‌گاه فرو می‌شوی", "link": "https://echolalia.ir/%da%af%d8%a7%d9%87-%d9%88-%d8%a8%d9%8a%e2%80%8c%da%af%d8%a7%d9%87-%d9%81%d8%b1%d9%88-%d9%85%d9%8a%e2%80%8c%d8%b4%d9%88%d9%8a/", "poem": "گاه و بی‌گاه فرو می‌شوی\nدر چاهِ خاموشی‌ات\nدر ژرفای خشم پرغرورت\nو چون بازمی‌گردی\nنمی‌توانی حتا اندکی\nاز آن‌چه در آن‌جا یافته‌ای\nبا خود بیاوری\nعشق من ، در چاهِ بسته‌ات\nچه می‌یابی ؟\nخزه‌ی دریایی ، مانداب ، صخره ؟\nبا چشمانی بسته چه می بینی ؟\nزخم‌ها و تلخی‌ها را ؟\nزیبای من ، در چاهی که هستی\nآن‌چه را که در بلندی‌ها برایت کنار گذاشته‌ام\nنخواهی دید\nدسته‌ای یاس شبنم‌زده را\nبوسه‌ای ژرف‌تر از چاهت را\nاز من وحشت نکن\nواژه‌هایم را که برای آزار تو می‌آیند\nدر مشت بگیر و از پنجره رهایشان کن\nآن‌ها بازمی‌گردند برای آزار من\nبی آن‌‌که تو رهنمون‌شان شده باشی\nآن‌ها سلاح را از لحظه‌ای درشت‌‌خویانه گرفته‌اند\nکه اینک در سینه‌ام خاموش شده‌است\nاگر دهانم سر آزارت دارد\nتو لبخند بزن\nمن چوپانی نیستم نرم‌خو ، آن‌گونه که در افسانه\nاما جنگلبانی‌ام\nکه زمین را ، باد را و کوه را\nبا تو قسمت می‌کند\nدوستم داشته باش ، لبخند بزن\nیاری‌ام کن تا خوب باشم\nدر درون من زخم برخود مزن ، سودی ندارد\nبا زخمی که بر من می‌زنی ، خود را زخمی نکن\nترجمه‌ از", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "تمام اصل‌های حقوق بشر را خواندم", "link": "https://echolalia.ir/%d8%aa%d9%85%d8%a7%d9%85-%d8%a7%d8%b5%d9%84%e2%80%8c%d9%87%d8%a7%db%8c-%d8%ad%d9%82%d9%88%d9%82-%d8%a8%d8%b4%d8%b1-%d8%b1%d8%a7-%d8%ae%d9%88%d8%a7%d9%86%d8%af%d9%85/", "poem": "تمام اصل‌های حقوق بشر را خواندم\nو جای یک اصل را خالی یافتم\nو اصل دیگری را به آن افزودم\nعزیز من\nاصل سی و یکم :\nهرانسانی حق دارد هر کسی را که میخواهد دوست داشته باشد.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "زمانی که از دستش بدی", "link": "https://echolalia.ir/%d8%b2%d9%85%d8%a7%d9%86%d9%8a-%da%a9%d9%87-%d8%a7%d8%b2-%d8%af%d8%b3%d8%aa%d8%b4-%d8%a8%d8%af%d9%8a/", "poem": "به کسی که دوستش داری بگو که چقدر بهش علاقه داری\nو چقدر در زندگی براش ارزش قائل هستی\nچون زمانی که از دستش بدی\nمهم نیست که چقدر بلند فریاد بزنی\nاون دیگر صدایت را نخواهد شنید", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "ای عشق بی آنکه ببینمت دوستت می داشتم", "link": "https://echolalia.ir/%d8%a7%db%8c-%d8%b9%d8%b4%d9%82-%d8%a8%db%8c-%d8%a2%d9%86%da%a9%d9%87-%d8%a8%d8%a8%db%8c%d9%86%d9%85%d8%aa-%d8%af%d9%88%d8%b3%d8%aa%d8%aa-%d9%85%db%8c-%d8%af%d8%a7%d8%b4%d8%aa%d9%85/", "poem": "ای عشق\nبی آنکه ببینمت\nبی آنکه نگاهت را بشناسم\nبی آنکه درکت کنم\nدوستت می داشتم\nشاید تو را دیده ام پیش از این\nدر حالی که لیوان شرابی را بلند می کردی\nشاید تو همان گیتاری بودی که درست نمی نواختمت\nدوستت می داشتم بی آنکه درکت کنم\nدوستت می داشتم بی آنکه هرگز تو را دیده باشم\nو ناگهان تو با من ، تنها\nدر تنگ من\nدر آنجا بودی\nلمست کردم\nبر تو دست کشیدم\nو در قلمرو تو زیستم\nچون آذرخشی بر یکی شعله\nکه آتش قلمرو توست\nای فرمانروای من", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "اکنون بیا با هم آرزو کنیم", "link": "https://echolalia.ir/3321-2/", "poem": "اگر عشق\nتنها اگر عشق\nطعم خود را دوباره در من منتشر کند\nبی بهاری که تو باشی\nحتی لحظه ای ادامه نخواهم داد\nمنی که تا دست هایم را به اندوه فروختم\nآه عشق من\nاکنون مرا با بوسه هایت ترک کن\nو با گیسوانت تمامی درها را ببند\nبرای دستانت\nگلی\nو برای احساس عاشقانه ات\nگندمی خواهم چید\nتنها ، فراموشم مکن\nاگر شبی گریان از خواب برخاستم\nچرا که هنوز در رویای کودکی ام غوطه می خورم\nعشق من\nدر آنجا چیزی جز سایه نیست\nجایی که من و تو\nدر رویایمان\nدستادست هم گام برخواهیم داشت\nاکنون بیا با هم آرزو کنیم که هرگز\nنوری برنتابدمان\nمترجم", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "صدایت را فراموش کرده ام", "link": "https://echolalia.ir/%d8%b5%d8%af%d8%a7%db%8c%d8%aa-%d8%b1%d8%a7-%d9%81%d8%b1%d8%a7%d9%85%d9%88%d8%b4-%da%a9%d8%b1%d8%af%d9%87-%d8%a7%d9%85/", "poem": "صدایت را فراموش کرده ام،\nصدای شادت را!\nچشمانت را از یاد برده ام\nبا خاطرات مبهم از تو\nچنان آمیخته ام\nکه گلی با عطرش!\nمن عشقت را فراموش کرده ام\nاماهنوز\nپشت هر پنجره ای\nچون تصویری گذرا\nمی بینمت!\nبه خاطر تو،\nعطرسنگین تابستان\nعذابم می دهد!\nبه خاطر تو\nدیگربار\nبه جستجوی آرزوهای خفته برمی آیم:\nشهاب ها!\nسنگ های آسمانی", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "دوستت دارم", "link": "https://echolalia.ir/%d8%af%d9%88%d8%b3%d8%aa%d8%aa-%d8%af%d8%a7%d8%b1%d9%85/", "poem": "دوستت دارم\nتو را به عنوان چیزهای تاریکی که باید دوست داشت دوست دارم\nدر خفا، بین سایه و روح.\nدوستت دارم\nبه عنوان گیاهی که هرگز نمی شکوفد\nاما\nنور گلها را در خود پنهان کرده است\nممنونم بابت رایحه ای که در من پنهان است\nکه از عشق است\nکه از زمین بلند می شود.\nدوستت دارم\nبی آنکه بدانم چگونه ، کی ، و چرا\nتو را بی شایبه دوست دارم\nبی هیچ پیچیدگی و غروری\nچرا که راهی جز این نیست\nترجمه:", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "دل من را سینه ی تو کفایت می کند", "link": "https://echolalia.ir/your-chest-is-enough-for-my-heart/", "poem": "دل من را\nسینه ی تو کفایت می کند\nو  آزادی تو را\n بالهای من\nاز دهان من\nبه آسمان می رسد\nآنچه این زمان آزگار بر جان تو خفته بود\nدرون توست\nاشتیاق هر روزه ی من\nمی رسی، چون ژاله بر جام گل\nنبودت،\n افق را  می شکافد و پیش می رود\nدر گریزی جاودان همچو موج\nگفته ام که در باد می خواندی\nچون کاج ها و چون چوبه های دار\nبه همان بلندی و به همان خاموشی\nغم می پراکنی، چون سفری ناگهان\nمهمان نوازی ، چون جاده ای قدیمی\nو در تو می زیند\nپژواک ها و نغمه های خاطره انگیز\nبیدارشان کردم\nو اکنون\nگاه می گریزند و گاه کوچ می کنند\nپرندگانی که بر جان تو می خفتند\nترجمه: مونا مویدی", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "زمین سبز تن سپرده است", "link": "https://echolalia.ir/%d8%b2%d9%85%db%8c%d9%86-%d8%b3%d8%a8%d8%b2-%d8%aa%d9%86-%d8%b3%d9%be%d8%b1%d8%af%d9%87-%d8%a7%d8%b3%d8%aa/", "poem": "زمین سبز تن سپرده است\nبه هر آن چه زرد است،\nخرمن، مزارع، برگ ها، گندم،\nاما آنگاه که پاییز قد می افرازد\nبا بیرق عظیم خود\nتو را می بینم،\nبرای من موی توست که بافه های گندم را\nاز هم جدا می کند\nتندیس ها را می بینم\nاز تکه سنگ های باستانی،\nدست بر تنشان می زنم\nتن تو پاسخم می گوید\nانگشتانم، به ناگاه، لرزان،\nحلاوت گرم تو را احساس می کنند.\nاز میان قهرمانان\nبا آرایه ئی از خاک و گرد\nمی گذرم،\nکیست پشت سر آن ها\nبا گام های نرم و نازک\nتو نیستی؟\nدیروز ، زمانی که درخت کوتاه کهنسال را\nاز ریشه می کندند،\nتو را دیدم که از میان\nریشه های تشنه\nو آزرده\nدر من می نگری.\nو زمانی که خواب سر می رسد\nبرای ربودن و بردن من\nبه دنیای پر سکوتم\nتوفانی سفید برمی خیزد\nبا انبوهی از برگ ها به دامن\nکه خواب مرا بشکند،\nبرگ ها چون چاقویی بر تنم فرود می آیند\nو خونم را می ریزند.\nو هر زخمی\nشکل دهان تو را دارد.", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "اکنون آنان مرا آسوده می گذارند", "link": "https://echolalia.ir/%d8%a7%da%a9%d9%86%d9%88%d9%86-%d8%a2%d9%86%d8%a7%d9%86-%d9%85%d8%b1%d8%a7-%d8%a2%d8%b3%d9%88%d8%af%d9%87-%d9%85%db%8c-%da%af%d8%b0%d8%a7%d8%b1%d9%86%d8%af/", "poem": "اکنون آنان مرا آسوده می گذارند\nاکنون آنان به غیبتِ من خو می کنند\nمی خواهم چشمانم را ببندم.\nتنها پنج چیز آرزو می کنم\nپنج معیار گزیده.\nنخست عشق جاودانه\nدوم دیدار پاییز\nنمی توانم به بودن ادامه دهم\nبی برگ هایی که می رقصند و\nبرخاک فرو می افتند.\nسوم زمستان پرهیبت\nبارانی که دوست می داشتم\nنوازشِ آتش\nدر سرمای خشن\nچهارم، تابستان\nکه چون هندوانه ای فربه است\nو پنجم، چشمان تو\nماتیلدا\nعشق گرانمایه ی من\nبدون چشمانت نخواهم خفت.\nجز در نگاهت، وجود نخواهم داشت.\nبه خاطر تو در بهار دست می برم\nتا با چشمانت در پی من آیی.\nدوستان\nتمامی آرزوی من همین است.\nکمی بیش از هیچ، نزدیک به همه چیز\nاکنون اگر بخواهند، می توانند بروند.\nمن چندان زیسته ام که آنان\nروزی به ناگزیر\nباید فراموشم کنند\nونامم را از روی تخته سیاه پاک کنند\nقلبم از پای نیفتادنی بود\nاما به خاطر آن که خواهان خاموشی ام\nهرگز میندیشید که می خواهم بمیرم\nخلاف این درست است\nمی خواهم زندگی کنم\nباشم،\nو به بودن ادامه دهم\nاما من نخواهم بود، اگر در درون من\nدانه از جوانه زدن باز ایستد\nنخست جوانه ها که،\nکه از زمین سر بیرون می کنند\nتا به روشنایی دست یابند\nمگر نه اینکه زمین مادر، تاریک است؟\nو ژرف، در اندرونم،\nمن تاریکم؟\nمن آن چاهم که در آب آن\nشب، ستاره هایش را به جای می گذارد\nو تک و تنها\nاز میان کشتزاران، راه خود را دنبال می گیرد\nبه خاطر این همه زیستن است\nکه می خواهم این همه زندگی کنم\nهرگز صدای خود را بدین روشنی نیافته ام\nهرگز چنین،\nاز بوسه ها غنی نبوده ام\nاکنون به سان همیشه، زود است\nروشنایی گریزان،\nبه فوجِ زنبوران مهاجر ماننده است\nمرا با روز تنها بگذارید\nمن رخصت زادن می خواهم", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "تو را رنجانده ام عزیزم", "link": "https://echolalia.ir/%d8%aa%d9%88-%d8%b1%d8%a7-%d8%b1%d9%86%d8%ac%d8%a7%d9%86%d8%af%d9%87-%d8%a7%d9%85-%d8%b9%d8%b2%db%8c%d8%b2%d9%85/", "poem": "تو را رنجانده ام عزیزم\nروح تورا از هم دریده ام\n مرا درک کن\nهمه می دانند من که هستم\nاما این من\nبرای تو مردی است\nسوای مردها\nدر تو من، افتان و خیزان می روم\nمی افتم و سر تاپا شعله بر می خیزیم\nتو حق داری\nمرا ناتوان ببینی\nو دست ظریف تو\nساخته از نان و گیتار\nباید بر سینه ام آرام گیرد\nزمانی که راهی  نبردم\nبه این سبب است که در تو سنگی سخت می جویم\nدستان سختم را در خون تو فرو می کنم\nتا سختی تو را بیابم\nژرفایی را که نیازمند آنم\nو اگر تنها\nخنده ی بلورین تو را بیابم\nاگر چیزی نباش\nپای بر روی آن سفت می کنم\nمحبوب من، بپذیر\nاندوه مرا و خشم مرا\nدستان دشمن خوی مرا\nکه تو را اندکی نابود می کنند\nتا شاید دگر بار برخیزی از خاک\nهمسو با نبرد های من", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "گاه و بی گاه فرو می شوی", "link": "https://echolalia.ir/%da%af%d8%a7%d9%87-%d9%88-%d8%a8%d9%8a%e2%80%8c%da%af%d8%a7%d9%87-%d9%81%d8%b1%d9%88-%d9%85%d9%8a%e2%80%8c%d8%b4%d9%88%db%8c/", "poem": "گاه و بی گاه فرو می‌شوی\nدر چاهِ خاموشی ات\nدر ژرفای خشم پرغرورت\nو چون بازمی گردی\nنمی‌توانی حتا اندکی\nاز آن‌چه در آن‌جا یافته‌ای\nبا خود بیاوری.\nعشق من ، در چاهِ بسته‌ات\nچه می یابی ؟\nخزه‌ی دریایی ، مانداب ، صخره ؟\nبا چشمانی بسته چه می بینی ؟\nزخم‌ها و تلخی ها را ؟\nزیبای من ، در چاهی که هستی\nآن‌چه را که در بلندی ها برایت کنار گذاشته‌ام\nنخواهی دید\nدسته‌ای یاس شبنم‌زده را\nبوسه‌ای ژرف‌تر از چاهت را.\nاز من وحشت نکن\nواژه‌هایم را که برای آزار تو می آیند\nدر مشت بگیر و از پنجره رهایشان کن\nآن‌ها بازمی گردند برای آزار من\nبی آن‌‌که تو رهنمون‌شان شده باشی\nآن‌ها سلاح را از لحظه‌ای درشت‌‌خویانه گرفته‌اند\nکه اینک در سینه‌ام خاموش شده‌است\nاگر دهانم سر آزارت دارد\nتو لبخند بزن\nمن چوپانی نیستم نرم‌خو ، آن‌گونه که در افسانه\nاما جنگلبانی‌ام\nکه زمین را ، باد را و کوه را\nبا تو قسمت می‌کند.\nدوستم داشته باش ، لبخند بزن\nیاری‌ام کن تا خوب باشم\nدر درون من زخم برخود مزن ، سودی ندارد\nبا زخمی که بر من می زنی ، خود را زخمی نکن.\nترجمه‌ : احمد پوری", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "طفلکی ها", "link": "https://echolalia.ir/%d8%b7%d9%81%d9%84%da%a9%db%8c-%d9%87%d8%a7/", "poem": "چه چیزی لازم است تا در این سیاره\nبتوان در آرامش با یکدیگر عشق بازی کرد؟\nهر کسی زیر ملافه هایت را میگردد\nهر کسی در عشق تو دخالت می کند\nچیزهای وحشتناکی می گویند\nدر باره ی مرد و زنی که\nبعد از آن همه با هم گردیدن\nهمه جور عذاب وجدان\nبه کاری شگفت دست می زنند\nبا هم در تختی دراز می کشند\nاز خودم می پرسم\nآیا قورباغه ها هم چنین مخفی کارند\nیا هر گاه که بخواهند عطسه می زنند\nآیا در گوش یکدیگر\nدر مرداب\nاز قورباغه های حرامزاده می گویند\nو یا از شادی زندگی دوزیستی شان\nاز خودم می پرسم\nآیا پرندگان\nپرندگان دشمن را\nانگشت نما می کنند؟\nآیا گاو های نر\nپیش از آنکه در دیدرس همه\nبا ماده گاوی بیرون روند\nبا گوساله هاشان می نشینند و غیبت می کنند؟\nجاده ها هم چشم دارند\nپارک ها پلیس\nهتل ها، میهمانانشان را برانداز می کنند\nپنجره ها نام ها را نام می برند\nتوپ و جوخه ی سربازان در کارند\nبا مأموریتی برای پایان دادن به عشق\nگوشها و آرواره ها همه در کارند\nتا آنکه مرد و معشوقش\nناگزیر بر روی دوچرخه ای\nشتابزده\nبه لحظه ی اوج جاری شوند…\nترجمه: روشنک بیگناه", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "سفری دراز می خواهم", "link": "https://echolalia.ir/%d8%b3%d9%81%d8%b1%db%8c-%d8%af%d8%b1%d8%a7%d8%b2-%d9%85%db%8c-%d8%ae%d9%88%d8%a7%d9%87%d9%85/", "poem": "سفری دراز می خواهم\nاز کمرگاهت تا پاهایت\nخرد تر هستم از پشه ای\nاز این تپه ها بالا می روم\nتپه هایی به رنگ گندمزار\nاز باریکه راه هایی\nکه تنها من می شناسم\nچشم انداز رنگ پریده و جای جای سوخته اش را\nبه کوهی می رسم\nدر آمدن از آن ممکن نیست\nچه خزه غول آسایی! و چه گل سرخی\nاز آتشی نمناک!\nاز ساق هایت پایین می آیم\nدر جاده های پیچ واپیچ\nو به زانوانت می رسم\nتپه های سنگی\nچون قله های سخت قاره ای روشن.\nبه سوی پاهایت می لغزم\nرو به هشت دروازه میان انگشتان پاهایت.\nو از این دروازه ها\nگام می نهم به تهی بی نهایت\nملافه سفید\nوحریص و کور\nدر جستجوی جام آتشین\nاز پا می افتم.\nترجمه:احمد پوری", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "انتظار نداشته باش", "link": "https://echolalia.ir/%d8%a7%d9%86%d8%aa%d8%b8%d8%a7%d8%b1-%d9%86%d8%af%d8%a7%d8%b4%d8%aa%d9%87-%d8%a8%d8%a7%d8%b4/", "poem": "انتظار نداشته باش حال که می روم\nپشت سر را نگاه کنم\nبا آنچه برایت جا گذاشته ام بمان\nبا آن عکس حزن انگیزِ من قدم بزن\nبر این جاده بمان\nشب برای تو نزول کرده\nشاید سپیده دم\nیکدیگر را بازیافتیم\nآه ای عشقِ بزرگ\nای معشوقه ی کوچک\nترجمه : بابک زمانی", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "هوا را از من بگیر خنده‌ات را نه", "link": "https://echolalia.ir/%d9%87%d9%88%d8%a7-%d8%b1%d8%a7-%d8%a7%d8%b2-%d9%85%d9%86-%d8%a8%da%af%db%8c%d8%b1-%d8%ae%d9%86%d8%af%d9%87%e2%80%8c%d8%a7%d8%aa-%d8%b1%d8%a7-%d9%86%d9%87-%d9%be%d8%a7%d8%a8%d9%84%d9%88-%d9%86%d8%b1/", "poem": "هوا را از من بگیر خنده‌ات را نه !\nنان را از من بگیر، اگر می‌خواهی\nهوا را از من بگیر، اما\nخنده‌ات را نه\nگل سرخ را از من بگیر\nسوسنی را که می‌کاری\nآبی را که به ناگاه\nدر شادی تو سرریز می‌کند\nموجی ناگهانی از نقره را\nکه در تو می‌زاید", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "اگر اندک اندک دوستم نداشته باشی", "link": "https://echolalia.ir/%d8%a7%da%af%d8%b1-%d8%a7%d9%86%d8%af%da%a9-%d8%a7%d9%86%d8%af%da%a9-%d8%af%d9%88%d8%b3%d8%aa%d9%85-%d9%86%d8%af%d8%a7%d8%b4%d8%aa%d9%87-%d8%a8%d8%a7%d8%b4%db%8c-%d9%be%d8%a7%d8%a8%d9%84%d9%88/", "poem": "اگر اندک\nاندک\nدوستم نداشته باشی\nمن نیز تو را\nاز دل می برم\nاندک\nاندک\nاگر یک باره فراموشم کنی\nدر پیِ من نگرد\nزیرا\nپیش از تو\nفراموشت کرده ام", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "تو را بانو نامیده‌ام", "link": "https://echolalia.ir/%d8%aa%d9%88-%d8%b1%d8%a7-%d8%a8%d8%a7%d9%86%d9%88-%d9%86%d8%a7%d9%85%db%8c%d8%af%d9%87%e2%80%8c%d8%a7%d9%85-%d9%be%d8%a7%d8%a8%d9%84%d9%88-%d9%86%d8%b1%d9%88%d8%af%d8%a7/", "poem": "تو را بانو نامیده‌ام\nبسیارند از تو بلندتر، بلندتر\nبسیارند از تو زلال‌تر، زلال‌تر\nاما بانو تویی\nاز خیابان که می‌گذری\nنگاه کسی را به دنبال نمی‌کشانی\nکسی تاج بلورینت را نمی‌بیند\nکسی بر فرش سرخ ِ زیر پایت\nنگاهی نمی‌افکند.\nو زمانی که پدیدار می‌شوی\nتمامی رودخانه‌ها به نغمه در‌می‌آیند\nدر تن من\nزنگ‌ها آسمان را می‌لرزانند\nتنها تو و من\nتنها تو و من، عشق ِمن\nبه آن گوش می‌سپریم", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "ﻣﻬﻢ ﻧﯿﺴﺖ ﺍﻛﻨﻮﻥ ﺯﻧﺪﮔﯽ ﺍﻡ ﭼﮕﻮﻧﻪ می گذرد", "link": "https://echolalia.ir/%ef%bb%a3%ef%bb%ac%ef%bb%a2-%ef%bb%a7%ef%af%bf%ef%ba%b4%ef%ba%96-%ef%ba%8d%ef%bb%9b%ef%bb%a8%ef%bb%ae%ef%bb%a5-%ef%ba%af%ef%bb%a7%ef%ba%aa%ef%ae%94%ef%af%bd-%ef%ba%8d%ef%bb%a1-%ef%ad%bc%ef%ae%95/", "poem": "ﻣﻬﻢ ﻧﯿﺴﺖ ﺍﻛﻨﻮﻥ ﺯﻧﺪﮔﯽ ﺍﻡ ﭼﮕﻮﻧﻪ می گذرد\nﻋﺎﺷﻖ ﺁﻥ ﺧﺎﻃﺮﺍﺗﯽ ﻫﺴﺘﻢ ﮐﻪ\nﺗﺼﺎﺩﻓﯽ ﺍﺯ ﺫﻫﻨﻢ ﻋﺒﻮﺭ می کنند\nﻭ ﺑﺎﻋﺚ ﻟﺒﺨﻨﺪﻡ می شوند…", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "در رویاهای من", "link": "https://echolalia.ir/%d8%af%d8%b1-%d8%b1%d9%88%db%8c%d8%a7%d9%87%d8%a7%db%8c-%d9%85%d9%86-%d9%be%d8%a7%d8%a8%d9%84%d9%88-%d9%86%d8%b1%d9%88%d8%af%d8%a7/", "poem": "در رویاهای من\nهیچ عشق دیگری\nنمیخوابد\nتو خواهی رفت\nما با هم خواهیم رفت\nبر فراز آب هایی از جنس زمان\nدیگر هیچکس\nدر کنار من\nبه درون سایه ها\nسفر نخواهد کرد\nتتها تو\nهمیشه سبزی\nهمیشه خورشید\nهمیشه ماه", "poet_nationality": "شیلی", "poet_name": "پابلو نرودا", "poet_link": "https://echolalia.ir/category/sher/chilean-poets/pablo-neruda/"}
{"title": "پاییز را در گوشم زمزمه کن", "link": "https://echolalia.ir/whisper-the-fall-in-my-ear/", "poem": "پاییز را در گوشم زمزمه کن \nجز تو معصومیتی ندارم \nکودکی‌ام به انزوا گذشت \nخسته‌ام از شمارش معکوس \nبه تعداد معشوقه‌هایم \nخودکشی کرده‌ام \nطبیعتم،به سوی تو پر کشیدن است \nاین معما \nسیم لختی‌ست که در دستانم گرفته ام", "poet_nationality": "ترکیه", "poet_name": "کوچوک اسکندر", "poet_link": "https://echolalia.ir/category/sher/turkey-poet/kucuk-iskender/"}
{"title": "عروسک باربی", "link": "https://echolalia.ir/%d8%b9%d8%b1%d9%88%d8%b3%da%a9-%d8%a8%d8%a7%d8%b1%d8%a8%db%8c/", "poem": "چشم پوشیده ام از عشق،\nبه جای عکس توی شناسنامه ام\nتکه ی شکسته ی آینه ای چسبیده است\nروی شانه های بچه ها،\nگروه های بازی زردآلویی شکل را می بینم\nو آن مرد معصوم را\nکه می خواستی داخل هفده سالگی ات بگنجانی اش\nلبخند باران گونه ات  را\nشاید در چهره ی نرم افزارهای جاسوسی تکرار کرده ام\nپیامبر مُرد!\nچونکه من تو را هیچگاه عریان ندیدم!", "poet_nationality": "ترکیه", "poet_name": "کوچوک اسکندر", "poet_link": "https://echolalia.ir/category/sher/turkey-poet/kucuk-iskender/"}
{"title": "اگر بمیرم", "link": "https://echolalia.ir/%d8%a7%da%af%d8%b1-%d8%a8%d9%85%db%8c%d8%b1%d9%85/", "poem": "اگر بمیرم، جعبه ی سیاهم را پیدا نخواهند کرد\nو نه ظرافت عشقی وُ\nنه تعبیر خیالی\nعمر کوتاهم،\nهمیشه عطر گل های باد را خواهد داد!\nگویی از تشییع جنازه ی مگسی برگشته ام\nآنقدر مستم که بوی کونیاک گرفته ام\nهمین تازگی ها جسد باران را از دریا بیرون کشیده اند\nامروز، روزی ناپالمی* از فصل بهار است\nآیا گلایل های دهکده های کوهستانیِ صبرِ آتشینم،\nفقط در چهچهه ی حسرت ات زندگی خواهند کرد؟\nکودکی ام بسیار در جستجوی حقیقت رازت خواهد بود\nصورتم، آمیب گربه ای است\nکه اگر بمیرم، به خودی خود تکثیر خواهد شد!\n اگر بمیرم، جعبه ی سیاهم را پیدا نخواهند کرد\nو نه خستگی یخبندانی و\nنه پرده ی پاره شده ی سینمایی\nقبر کوچکم،\nمثل قلب کودکی، شیطان وُ نافرمان خواهد بود!\n*ناپالم: بمب آتش­زا", "poet_nationality": "ترکیه", "poet_name": "کوچوک اسکندر", "poet_link": "https://echolalia.ir/category/sher/turkey-poet/kucuk-iskender/"}
{"title": "روز اول که نامم را بر زبان راندی", "link": "https://echolalia.ir/%d8%b1%d9%88%d8%b2-%d8%a7%d9%88%d9%84-%da%a9%d9%87-%d9%86%d8%a7%d9%85%d9%85-%d8%b1%d8%a7-%d8%a8%d8%b1-%d8%b2%d8%a8%d8%a7%d9%86-%d8%b1%d8%a7%d9%86%d8%af%db%8c/", "poem": "روز اول که نامم را بر زبان راندی\nآن شب\nاز گوشهایم خون جاری شد\nبا عجله از خانه بیرون زدم\nو ساعتها در پی تو گشتم\nاگر پیدایت می کردم\nبه تو شلیک می کردم\nو پس از مرگت لبهایت را می بوسیدم\nو برای اینکه میکروب به تو سرایت نکند\n تنتروید به دهانم میمالیدم\nو تمام داروخانه های شهر به من میخندیدند\nخدا لعنتم کند\nچه کنم که هنوز دوستت دارم\nوصال دوباره احتمال ضعیفیست\nدلتنگی الهامی پرحرارت و رویایی مرده است\nاما آن صدای ظالم و شکنجه گر آبی ات\nهنوز میگوید :\nزجر خواهی کشید\nنابود خواهی شد\nو عصیان میکنم بر خدا\nو فریاد میزنم که باید باشی…\nبله…بله…آنجاهستی\nحتی یک پالتو\nپالتو هم یقه ای خزدار دارد\nو من بعد از مردنت آن یقه ها را خواهم گرفت\nو فریاد خواهم زد :\nجواب بده\nچراچراچرا چرا چرا چرا\nو تمام شیاطین مرا تشویق خواهند کرد\nروز اولی که تو را دیدم\nیک مرغ دریایی\nچشمانم را از کاسه درآورد\nو", "poet_nationality": "ترکیه", "poet_name": "کوچوک اسکندر", "poet_link": "https://echolalia.ir/category/sher/turkey-poet/kucuk-iskender/"}
{"title": "عشق من با من سخن بگو", "link": "https://echolalia.ir/%d8%b9%d8%b4%d9%82-%d9%85%d9%86-%d8%a8%d8%a7-%d9%85%d9%86-%d8%b3%d8%ae%d9%86-%d8%a8%da%af%d9%88/", "poem": "چون دوستم می‌داری و تنگ در آغوش می‌کشی\nهیجان‌زده تسلیم می‌شوم\nتا توفان‌ها و هراس‌هایم را آرام کنم\nعشق من با من سخن بگو\nباید شب‌های ناخوشایند را\nاز فریاد‌های شوق‌مان لبریز کنیم\nشب‌های آرام را افسون کنیم\nعشق من با من سخن بگو\nدر شبی که قربانی سرنوشت‌های شوم است\nاشباه دلهره می‌آفرینند\nو تو مگر مرده‌ای هستی ؟\nعشق من با من سخن بگو\nدوستم اگر داری\nباید بگویی\nهیجانت را باید ثابت کنی\nشور و شوقت را\nعشق من با من سخن بگو\nدروغ هم حتی گفته باشی\nحتی وانمود به شور و هیجان هم کرده باشی\nبرای این‌که رؤیا ادامه یابد\nعشق من با من سخن بگو", "poet_nationality": "فرانسه", "poet_name": "روبر دسنوس", "poet_link": "https://echolalia.ir/category/sher/french-poets/robert-desnos/"}
{"title": "آنقدر مدام خوابت را دیده ام", "link": "https://echolalia.ir/%d8%a2%d9%86%d9%82%d8%af%d8%b1-%d9%85%d8%af%d8%a7%d9%85-%d8%ae%d9%88%d8%a7%d8%a8%d8%aa-%d8%b1%d8%a7-%d8%af%db%8c%d8%af%d9%87-%d8%a7%d9%85/", "poem": "آنقدر مدام خوابت را دیده ام\nآنقدر راه رفته ام\nآنقدر سخن گفته ام\n آنقدر عشق ورزیده ام به سایه ات\n که دیگر از تو هیچ چیز برایم نمانده است\n فقط این برایم مانده\nکه سایه ای باشم میان سایه ها\n که صد بار سایه تر باشم از سایه\n سایه ای که می آید\nو باز می آید\nبه زندگی آفتابیت\nبرگردان", "poet_nationality": "فرانسه", "poet_name": "روبر دسنوس", "poet_link": "https://echolalia.ir/category/sher/french-poets/robert-desnos/"}
{"title": "بادِ مخالف", "link": "https://echolalia.ir/opposite-wind/", "poem": "امروز دوشنبه است \nانگار که پنج درس در برنامه‌ات داری \nباز در آیینه‌ی سالن موهای سرت را شانه زده‌یی \nخشمِ حاصل از کاری که بر خلافِ میل‌ات انجام داده‌یی \nباز پیشانی‌ات را به رنگِ تیره درآورده است \nولی باید عجله کنی \nدیر اگر برسی تراموا با شتابِ تمام به راه می‌افتد \nو آن خانمْ‌ مدیرِ عبوس \nبه سانِ تابلوی ممنوع \nچهره درهم می‌کشد\nامروز دوشنبه است \nدیروز یک‌شنبه بود \nشاید که در خانه ماندی و نقاشیِ رقاصه‌های باله را کشیدی \nصدای یک پیانو – از دوردست – به گوش‌ات رسید \nشاید که سرمست بودی \nشاید که اندیشه‌یی در سر داشتی \nو شاید موقعی که خاطره‌ها به سانِ باران فرومی‌ریختند \nدر هر گوشه‌کناری \nبه من برخورد کردی\nمن به سانِ بادِ مخالف واردِ زنده‌گی‌ات شدم", "poet_nationality": "ترکیه", "poet_name": "آتیلا ایلهان", "poet_link": "https://echolalia.ir/category/sher/turkey-poet/attila-ilhan/"}
{"title": "تو اینجا بیگانه‌ای", "link": "https://echolalia.ir/you-are-an-alien-here/", "poem": "طعمِ این بادها همان طعمی‌ست \nکه اصلن نچشیده‌یی \nاین مسافرها از جایی می‌آیند \nکه نمی‌دانی کجاست \nزبانی را که به آن گفت‌وگو می‌کنند \nدر سراسرِ عمرت نشنیده‌یی \nچشم‌های خود را پنهان کن \nکه تو این‌جا بیگانه‌یی \nو به شب‌هنگام روی ریل‌های قطار \nباران فرومی‌بارد\nاین کوچه‌ی سرنگون همان کوچه‌یی‌ست \nکه در آن پا نگذاشته‌یی \nاعلامیه‌هایی که به چارمیخ کشیده‌اند \nخیس می‌شوند \nزنی در تاریکی همان زنی‌ست \nکه تو او را نشناخته‌یی \nچیزهایی که بر زبان می‌آوَرَد همان چیزهایی‌ست \nکه تو آن‌ها را ندانسته‌یی \nاو بر فرازِ هتل‌های مشکوک دراز می‌کشد \nتو این‌جا بیگانه‌یی \nباید که پنهان شوی \nو به شب‌هنگام روی ریل‌های قطار \nباران فرومی‌بارد", "poet_nationality": "ترکیه", "poet_name": "آتیلا ایلهان", "poet_link": "https://echolalia.ir/category/sher/turkey-poet/attila-ilhan/"}
{"title": "روشنایی چه نسبتی با تو دارد؟", "link": "https://echolalia.ir/lighting-and-you/", "poem": "روشنایی چه نسبتی با تو دارد؟ \nمگر آسمان از بسته‌گان و خویشانِ توست؟ \nچشم‌های‌ات همین‌که مرا درمی‌یابند \nو همین‌که من به سانِ آذرخشی از جا می‌پرم \nمگر این‌ها دروغ‌اند؟ \nشعله‌یی که چهره‌ات را فراگرفته است \nمگر جنگلی‌ست؟ \nجنگلی که آتش‌سوزی‌اش از گیسوانِ تو باشد – \nو جریانِ حاصل از روشنایی‌ات \nعقل را زایل می‌کند\nمگر تلألوِ آبی‌رنگِ مهتاب \nاز لب‌های توست؟ \nسرچشمه‌ی آن روشناییِ پرزرق‌وبرق \nمگر از چیست؟ \nآیا از آن‌چه به تن کرده‌یی؟ \nیا از گردوغبارِ هوا؟ \nیا از ستاره‌گان؟ \nلحظه‌یی که خورشیدها شکوفان می‌کنم \nبه راستی مگر از همین است: \nاز همین‌که دستِ مرا به دست می‌گیری؟ \nو روشنایی چه نسبتی با تو دارد؟", "poet_nationality": "ترکیه", "poet_name": "آتیلا ایلهان", "poet_link": "https://echolalia.ir/category/sher/turkey-poet/attila-ilhan/"}
{"title": "اگر نگاه کنیم", "link": "https://echolalia.ir/if-we-look/", "poem": "اگر به پرنده‌ی قو نگاه کنیم \nقویی که در حالِ گردش است و \nرنگِ بسیار سفیدی دارد \nآن‌چه می‌بینیم \nغم‌واندوهی دل‌پسند و زیباست\nاگر در غروب‌گاهی به دریا نگاه کنیم \nدریایی که با امواجِ جواهرمانندِ خود \nبه شک‌وتردید افتاده است \nمی‌بینیم که با چنین طغیانی \nگرم شده است و \nمی‌خواهد به جوش بیاید \nو اگر به بخارِ روی آب‌ها نگاه کنیم \nدرمی‌یابیم که زلزله‌یی از اعماقِ زمین \nدر حالِ نزدیک شدن است\nدرخت‌ها به هر میزان که تهی‌دست و عریان جلوه می‌کنند \nجلوه کنند! \nاما اگر دقیق‌تر نگاه کنیم \nبهار آن‌چنان نزدیک است \nکه عصاره‌‌ی آن – با هیاهو و همهمه \nسوی شاخه‌ها به راه افتاده است", "poet_nationality": "ترکیه", "poet_name": "آتیلا ایلهان", "poet_link": "https://echolalia.ir/category/sher/turkey-poet/attila-ilhan/"}
{"title": "تو اگر هنوز استانبولی", "link": "https://echolalia.ir/if-you-are-still-in-istanbul/", "poem": "تو اگر هنوز استانبولی\nو من اشتباه نمی‌کنم\nزیر بغل\nکتابی قدیمی دارم\nکه برای ماهی گیران سیسیل و کارگران مارسی خواهم خواند\nتو اگر هنوز استانبولی\nو من هنوز گول نامردان گل به سینه را نمی‌خورم\nباز هم گوش به فرمان توام\nتنها و بی‌پول شوم\nکیفم را هم گم کنم\nو حتا پستچی هم\nدر خانه‌ام را نزد\nاگر این سوت‌ها که به گوشم می‌رسد\nصدای سوت توست\nدرهای این تنهایی را\nکه چون سیاره‌ای در مردمکانم می‌چرخند\nشکسته و بیرون خواهم آمد\nبارها نوشته ام\nبارها وبارها\nما تو را می‌پرستیم استانبول\nفراموش که نکرده‌ای؟\nتو را می‌پرستیم\nاستانبول", "poet_nationality": "ترکیه", "poet_name": "آتیلا ایلهان", "poet_link": "https://echolalia.ir/category/sher/turkey-poet/attila-ilhan/"}
{"title": "وگرنه باران مرا با خود خواهد برد", "link": "https://echolalia.ir/or-the-rain-will-take-me-away/", "poem": "دستم را بگیر، وگرنه خواهم افتاد\nوگرنه ستاره‌ها\nیکی‌یکی سقوط خواهند کرد\nاگر شاعرم، اگر مرا می‌شناسی\nپس می دانی که از باران می‌ترسم\nاگر چشم هایم را به یاد می‌آوری\nدستم را بگیر، وگرنه خواهم افتاد\nوگرنه، باران مرا با خود خواهد برد\nشبانه، صدایی اگر شنیدی\nاین منم که سرآسیمه\nاز باران می‌گریزم\nاگر عصر باشد\nدر استانبول باشم\nماه سپتامبر هم باشد\nو من خیس و باران خورده باشم\nغم، تو را فرا خواهد گرفت\nو در گوشه‌ای، پنهانی خواهی گریست\nاگر تنها باشم، اگر باز اشتباه کرده باشم\nدستم را بگیر\nوگرنه خواهم افتاد\nوگرنه باران مرا با خود خواهد برد", "poet_nationality": "ترکیه", "poet_name": "آتیلا ایلهان", "poet_link": "https://echolalia.ir/category/sher/turkey-poet/attila-ilhan/"}
{"title": "ای ناخدا! ناخدای من", "link": "https://echolalia.ir/o-captain-my-captain/", "poem": "سفرِ دشوار ما به پایان رسیده \nای ناخدا، ناخدای من! \nکشتی \nاز پسِ همه‌‌ی صخره‌ها برآمده \nو اینک \nاین پاداشی که در پی‌اش بودیم؛ \nلنگرگاه نزدیک است \nآوای زنگ‌ها را می‌شنوم \nجماعت هلهله می‌کنند \nو هیبتِ کشتی را \nنظاره می‌کنند… \nاما ای دل! ای دل من! \nای قطره‌های سرخ خونی که فرو‌می‌چکید! \nجایی بر عرشه‌ی کشتی \nناخدای من دراز کشیده \nسرد و بی‌جان \nفرو افتاده‌ست.\nای ناخدا، ناخدای من! \nبرخیز! \nو صدای زنگ‌ها را بشنو \nپرچم‌ها برای تو می‌رقصند \nشیپورها \nبرای تو می‌خوانند \nدسته‌گل‌ها و روبان‌ها \nبرای پذیره از تو \nبه هم آمیخته‌اند، \nازدحام ساحل برای توست، \nتو را می‌خوانند جماعتی \nکه بی‌قرار به هر سو می‌روند و سرک می‌کشند… \nناخدا، پدر عزیز من این‌جاست \nسرش را \nبر بازوان‌ام می‌گذارم. \nانگار خواب می‌بینم \nکه تو سرد و بی‌جان \nبر عرشه‌ی کشتی افتاده‌یی…\nناخدای من \nلبان‌اش سنگ و رنگ‌پریده، \nپاسخ‌‌ام نمی‌گوید. \nبازوان مرا درنمی‌یابد \nدر او نه تپشی‌ست، نه تصمیمی… \nکشتی به سلامت پهلو گرفته \nاز سفرِ هول  \nکشتیِ فاتح \nبه پیش می‌آید \nبا بار غنیمت‌هایش \nهلهله کن ای دریاکنار! \nبخروشید ای جرس‌ها… \nمن اما \nغرقِ اندوه قدم می‌زنم \nبر عرشه‌ای که بر آن \nناخدای من دراز کشیده، \nسرد و مرده افتاده است.", "poet_nationality": "آمریکا", "poet_name": "والت ویتمن", "poet_link": "https://echolalia.ir/category/sher/poets-america/walt-whitman/"}
{"title": "سرود خویشتن", "link": "https://echolalia.ir/song-of-myself/", "poem": "۱\nبودنم را به بزم می‌گیرم، و می‌سرایم خویشتن را \nو آنچه می‌پندارم، خود پندار توست \nهر ذره از من، به نیکی همانا ذرّات توست \nروان‌َم را فرامی‌خوانم و می‌پراکنم‌َش، \nمی‌خوانم‌َ و می‌پراکنم خویش را، به تماشای یگانه‌ای نی‌ از علف‌هایِ تابستان می‌شتابم، \nزبان من، هر قطرهٔ خون‌َم، از این خاک برآمده، وز این هوا، \nو این‌جا، از والدین خویش زاییده شده‌م، و بدان‌سانِ هم‌نیاکان‌َم، \nاینک، سی‌و‌هفت ساله‌ام، در آغازَش، در اوجِ سلامت، \nامید با من است تا مرگ‌هنگام دست برندارم. \nاز باورهای‌َم و آموخته‌های‌َم که در تعلیق نایند،\n۲\nخانه‌ها و اتاق‌ها، آکنده از عطر و طاقچه‌ها در غوغای این عطرها پُر،\nنفس می‌کشم رایحهٔ خوش را و می‌دانم‌َش و به حسن می‌دانم‌َش،\nعصاره‌ها مرا مست خواهند کرد، لیک نخواهم گذاشت‌ِشان،\nفضا آکنده از عطری نیست، اثری از رایحه‌ها نیست، بویی به مشام نمی‌رسد،\nآن تا ابد مخصوصِ دهان من است، که در عشقی با اوی‌ام،\nبه ساحل و کنارهٔ جنگل خواهم رفت، عور و بی‌تلبیس، سخت خواهان آن‌ْام که مرا لمس کند، بخاری از نَفَسِ خویشتن‌َم،\nپریشان‌ْام از آن‌که با خود می‌آمیزم.\nپژواک‌ها، امواج، همهمهٔ نجواها، عنصرِ عشق، رشتهٔ ابریشم، واپیچش شاخه‌ها و تاک،\nدم‌های من و قوت قلب‌َم، تکانه‌های سینه‌ام، گذر از صخره‌های تاریکِ دریا، و خرمنی از علف خشک،\nنجوای واژه‌گان دشنام‌گونه از گلوی من در واپیچشِ باد مستورْ می‌ماند،\nچند بوسهٔ آرام و اینک، چند حیا، و آنک، رسیدنی به گرد بازوها،\nبازی‌یِ نور و سایه بر درختان، به‌وقت جنباندن شاخ‌سارانِ نرم، در شوق تنهایی یا که هیاهوی خیابان‌ها یا که بر کرانه‌ها و شیب‌های تپه،\nدر من احساس سلامت است و تحریر آواز ظهر کامل، و سرود من که از تخت و دیدارِ آفتاب سربرمی‌آورد.\n۳\nشنیدم سخن سخن‌وران را، آن‌گاه که سخن می‌راندند، سخن از آغاز و از پایان،\nلیک که من از آغاز یا که پایان سخنی نرانم.\nهیچ باری هیچ سرآغازی به قدر کنون نبود،\nو نه جوانی یا سال‌خوردگیْ به قدر این لحظه، و هیچ کمالی دیگر قدرِ این لحظه نیست، نه حتی بهشتی یا که دوزخی در قامت این زمان.\nگمان می‌بردی یک‌هزار جریب چه پهناور است؟ گمان می‌بردی که زمین چه عظیم است؟\nآیا بسیار زمانی را که مشق کردی تا که خواندن بیاموزی؟\nآیا غرق غرور بودی، آن‌هنگام که معنی‌یِ شعر را دریافتی؟\nهمراه با من از این روز و شب دست بکش و آن‌گاه شعر را از آنِ خود کن.\nتو برکتِ زمین و آفتاب را به چنگ خواهی آورد، (حال که میلیون‌ها آفتاب باقی‌اند،)\nنخواهی توانست که چیزک‌ها را دوبارکی یا سه‌بارکی به‌دست آری،نه از چشمان مرده توانی نگریست، نه توانی که اشباح درون کتاب‌ها را اطعام دهی،\nحتی یارای چشم دوختنِ چشمان‌َم را نداری، و نه بتوانی اندیشه‌هایی را از من بستانی،\nبه هر آن‌چه از پیرامون می‌آید گوش فراخواهی داد و آن‌ها را از صافی‌یِ خویشتن‌َت عبور خواهی داد، اشتیاق و اشتیاق و اشتیاق،\nهماره این اشتیاق است که زایای این جهان است،\nآن سوی فراروی تاریک برابر است با پیش‌روی، همواره ماده و تکثیر، همواره آمیزش،\nهماره یک پیوندِ هویت، هماره ناهمانی، هماره گونه‌ای از زندگی،\nهیچ گشایشی برای عروج نیست، حواسِ آموخته و ناموخته که این‌چنین‌ْاند.\nراسخ، همچون قطعی‌ترین یقین، فرو رفته و استوار، به نیکی استدآگر، تنگ گرفته در میان تیرهای پرتویی،\nچنان اسبی تنومند، گرم‌خون، باد در سر، کهربایی،\nمن و این معما که تنگ هم ایستاده‌ایم.\nعیان و خوش‌چشان است این روح من، بی‌آلایش و خوش‌طعمْ‌اند همه‌گان. جز آن‌چه که روح من نیست.\nچه پیش روست؟ نقصانِ یکیْ نقصانِ هر دو است، و نامشهود با مشهود تحقق یافته، تا آن زمان که باز، نامشهود گردد و با اخذ شواهدی در\nاین دگرگونی به مشهود بدل گردد،\nتا آن‌هنگام که نادیده شود و در چرخش، به اثبات خود رسد،\nبهترین را عرضه می‌دارد و آن‌گاه در بدترین سالِ سالیانِ آزرده‌خاطر درهم شکندش،\nدر تندرستی‌یِ کامل، در ملایمتِ چیزک‌ها، به وقت جستارشان،\nخاموش‌ْام، به آب‌تنی می‌روم و خویش را می‌ستایم،\nمنعم است هر عضو و آنِ من، و آنِ هر که، مشتاق و زلال است،\nنه بند انگشتی و نه حتی به قدر ذره از بند انگشتی، ناخوش‌آمد نیست،\nو هیچ کدام ناآشناتر از باقی نخواهد بود،\nخشنودْام—می‌بینم، می‌رقصم، می‌خندم، می‌آوازم؛\nآن‌هنگام که معشوق هم‌خوابهٔ در آغوش‌َم، تمام شب در پهلوهای‌َم خفته‌ است در بستر،\nو به وقت سرپنجهٔ آفتابِ صبح بر‌می‌خیزد و دزدکی گام برمی‌دارد، با سبدهایی پوشیده با حریرهای سپید که خانه را با آورده‌هاشان\nمی‌آماسند، تنها می‌گذارد مرا، \nباید که فهم و درک خویش را کنار نهم و بر چشمان‌َم نهیب زنم؟ \nپسِ آن‌که از تماشای سراشیب جاده بازمی‌گردند؟\nو بی‌درنگ می‌شمارند و به یک سنت قیمت‌َم گذارند، \nدقیقاً یک سنت و دقیقاً دو سنت، و \nادامه شعر را از لینک زیر دانلود کنید\nبخشی از کتاب سرود خویشتن\nبرای دانلود نسخه کامل این کتاب بر روی لینک زیر کلیک کنید", "poet_nationality": "آمریکا", "poet_name": "والت ویتمن", "poet_link": "https://echolalia.ir/category/sher/poets-america/walt-whitman/"}
{"title": "زمزمه در خویش", "link": "https://echolalia.ir/whisper-in-yourself/", "poem": "من یک موجود تنهام \nاول توی غار بودم \n(اونجا چند تا نقاشی کشیدم) \nبعد یه جای بهتر جوریدم \nمن یک موجود تنهام \nاول برای خوردن دنبال ماهی‌ها می‌گشتم \nدنبال پرنده‌ها \nدنبال هیزم \n(حالا چیزهای دیگه) \nدنبال هیزم تا آتیش بسازم \nهیزم، هیزم، کجا میشه هیزم جورید؟ \nمن برای آتیشم هیزم جوریدم \nمن یک موجود تنهام \nهمون وقت‌ها از خودم پرسیدم \n“من یه موجود تنهام؟” \nدم یه کوه و \nکوه گفت \nمن یه موجود تنهام.\nبعد خواستم \nغارمو عوض کنم \nاونجا هم چند تا نقاشی کشیدم \nیه رود کشیدم \nچند تا بوفالو \nیه مار \nمن یک موجود تنهام \nبعدش از کارهایی که کردم خسته شدم \nآتیش آزارم می‌داد \nخواستم بیشتر ببینم \nمن یک موجود تنهام \nرفتم پای یک کوه\nکه رودخونه داشت\nاونجا چیزی که نیازش داشتم پیدا شد\nیه قریه‌ی وحشی\nیه قبیله\nمن یک موجود تنهام\nدیدم چه‌کارها می‌کنند\nدیدم چه نقاشی‌ها می‌کشند\nآتیش می‌ساختند\nآره، آتیش می‌ساختند\nمن یک موجود تنهام\nاز من پرسیدند من چرا اونجام\nگفتم بی‌هدف\nتا اینجا البته\nاز این به بعد، نه\nیه سنگ برداشتم از رودخونه\nصیقلش زدم\nهی صیقلش زدم\nازش زندگی خودمو ساختم\nاما یه کم طولانی شده\nچند درخت قطع کردم\nبرای بررسی کردن\nگشتم دنبال ماهی‌ها\nگشتم دنبال خیلی چیزها\nمن یک موجود تنهام\n \nبعد شروع کردم به\nخراب کردن خودم\nطوفان‌ها رعدوبرق ها\nرعدوبرق ها، طوفان‌ها\nمن یک موجود تنهام\nبعد کمی رفتم توی\nفکر\nسؤالات احمقانه\nسؤالات الکی\nبعد رفتم گردشِ بیشه‌ها\nبه یه درخت رسیدم\nو یکی دیگه\nرسیدم به چشمه\nبه گودال و توش\nچند تا موش\n \nتا اونجا رسیدم گفتم\nاین حوالی\nیه قبیله دیده شده؟\nیه قبیله‌ی وحشی\nکه آتیش می‌سازند\nاین‌طوری رفتم غرب\nبا چند نفر دیگه\nاما راستش تنها\nبرای دیدن باید باور داشت\n(به خودم گفتم)\nمن یک موجود تنهام\nشکل‌ها در تاریکی دیدم\nمِه ها شاید\nمه ها شاید دیدم\nرعدوبرق‌هایی دیدم\nاز اون روزها فقط چند روز گذشته\nاحساس مردن داشتم\nچند تا چیز ساختم\nساعت‌هایی ساختم\nاسلحه، ماشین\nمن یک موجود تنهام\nزمان نداشتم مرده دفن کنم\nزمان نداشتم بکارم\nمن یک موجود تنهام\nسال‌های بعد\nچیزهایی یافت شد\nچند شکل نو،\nاز مرزها رد شدم\nثابت موندم در تهی-سرا\nچهل روز با دریا در قایق\nو چهل شب هم\nمن یک موجود تنهام\nبعد ،چند خشک‌سالی\nبعد، چند جنگ\nبعد، چند گروه چندرنگ\nمن باید می‌رفتم جلو\nمن باید می‌ساختم\nمن باید دانش می‌ساختم\nحقایق قطعی!\nمن الهه ساختم\nمن کتاب‌های چندین صفحه‌ای ساختم\nچشمام وَرَم کردند\nمن گرامافون ساختم\nمن چرخ‌خیاطی\nمن اولین اتومبیل‌ها را ساختم\nمن یک موجود تنهام\nکسی که جداکننده‌ی سیاره‌ها بود از هم\nو درختان از هم\nو ابزارها از هم\nمبلمان از هم\nوسایل کار از هم\nمن یک موجود تنهام\nو شهرها ساخته شدند\nو راه‌ها ساخته شدند\nچیزهای مذهبی از مُد افتادند\nدنبال شانس می‌گشتند\nدنبال خوشبختی می‌گشتند\nمن یک موجود تنهام\nبعد وقفِ سفر شدم\nبعد ورزش کردم\nبعد زبان‌ها آموختم\nمن یک موجود تنهام\nاز سوراخ قفل دیدم\nبله، دیدم، حقیقت اینه که دیدم\nبرای خروج از شک\nپشت پرده‌ها را دیدم\nمن یک موجود تنهام\nحالا بهترست\nکه به کوهپایه برگردم\nبه غاری که اول داشتم\nاونجا که نقاشی می‌کشیدم\nبرگشت به عقب\n(دنیای معکوس!)\nولی خب، راستش…\nدنیا بی‌معنی ست!", "poet_nationality": "شیلی", "poet_name": "نیکانور پارا", "poet_link": "https://echolalia.ir/category/sher/chilean-poets/nicanor-parra/"}
{"title": "نامه هایی به یک خانم غریبه", "link": "https://echolalia.ir/letters-to-a-stranger-lady/", "poem": "نامه‌هایی به یک  خانم غریبه \nوقتی سال‌ها بگذرند، \nسال‌ها وقتی بگذرند \nو از من تا تو \nیک گودال عمیق \nفاصله باشد \nوقتی سال‌ها بگذرند \nو فقط یک مرد باشد \nکه عاشقت  بوده ست \nفقط یکی که یکی لحظه \nچشم در چشم ِ لبت بوده ست \nیک مرد کم-چیز خسته \nاز قدم زدن‌ها در باغ‌ها \nتو چه چیز تو چه چیز خواهی بود؟ \nآه، دخترک بوسه‌های من خواهی بود!", "poet_nationality": "شیلی", "poet_name": "نیکانور پارا", "poet_link": "https://echolalia.ir/category/sher/chilean-poets/nicanor-parra/"}
{"title": "عشق و اندوه", "link": "https://echolalia.ir/love-and-grief/", "poem": "آه که تو \n به تمامی به فراموشی سپردی\n که روزگار درازی\n من مالک قلب‌ات بودم \n دل‌ات چه شیرین\n خطاکار و کوچک بود \n از این شیرین‌تر و خطاکارتر نمی‌توان یافت \n آه که تو \n عشق و اندوهی را \n به فراموشی سپردی\n که قلب‌ام را می‌فشردند\nنمی‌دانم عشق برتر از اندوه بود \n تنها می‌دانم هر دو بزرگ بودند.", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "در چشم غم‌زده اشکی نیست", "link": "https://echolalia.ir/%d8%af%d8%b1-%da%86%d8%b4%d9%85-%d8%ba%d9%85%e2%80%8c%d8%b2%d8%af%d9%87-%d8%a7%d8%b4%da%a9%db%8c-%d9%86%db%8c%d8%b3%d8%aa/", "poem": "در چشم ِ غم‌زده اشکی نیست\nآن‌ها پشتِ دستگاهِ بافندگی نشسته‌اند\nو دندان‌های به‌هم‌فشرده‌ی‌شان را نشان می‌دهند:\nآلمان، ما کفنت را می‌بافیم،\nدرونش نفرین ِ سه‌لایه را می‌بافیم\nما می‌بافیم، ما می‌بافیم!\nنفرین بر خدایی که بر او نماز گزاردیم\nدر سرمای زمستان و در قحطی و فقر؛\nبیهوده امید بستیم و به‌انتظار نشستیم\nاو دستمان انداخت، به‌بازیمان گرفت،\nو به‌انتظار ِ خود نشاند\nما می‌بافیم، ما می‌بافیم!\nنفرین بر شاهی که پادشاهِ توانگران است،\nشاهی که توانِ کاستن از بدبختیمان را نداشت\nشاهی که واپسین سکه‌هایمان را\nبا تهدید از ما گرفت\nو ما را همچو سگان به‌ جوخه‌های آتش سپرد\nما می‌بافیم، ما می‌بافیم!\nنفرین بر میهن ِ دروغین،\nجایی که در آن تنها ننگ و شرم\nمی‌رویند و به‌ بار می‌نشینند،\nجایی که در آن هر گل ِ نورَسی خم می‌شود\nجایی که در آن تعفن و پوسیدگی\nجانی تازه به‌ کِرم می‌بخشند\nما می‌بافیم، ما می‌بافیم!\nمیز به‌ هوا می‌رود،\nدستگاهِ بافندگی به‌ شدت صدا می‌دهد،\nما روز و شب یک‌نفس می‌بافیم\nآلمانِ پیر، ما کفنت را می‌بافیم،\nدرونش نفرین ِ سه‌لایه را می‌بافیم،\nما می‌بافیم، ما می‌‌بافیم!", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "آه دوباره همان چشم ها", "link": "https://echolalia.ir/%d8%a2%d9%87-%d8%af%d9%88%d8%a8%d8%a7%d8%b1%d9%87-%d9%87%d9%85%d8%a7%d9%86-%da%86%d8%b4%d9%85-%d9%87%d8%a7/", "poem": "آه دوباره همان چشم ها\nکه زمانی مرا چنان عاشقانه سلام می داد\nو دوباره همان لبها\nکه زندگی ام را شیرین می کرد\nو دوباره همان صدا\nصدایی که زمانی چنان مشتاقانه می شنیدم اش\nفقط من همان نیستم که بودم\nبه خانه بازگشته ام اما دگرگون\nاز بازوان سفید و زیبایش\nکه سفت و عاشقانه به دورم می پیچید\nبه قلبش رسیده ام\nبه احساسات راکد و بی حوصله", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "سالها از پی هم می گذرند", "link": "https://echolalia.ir/its-been-going-through-many-years/", "poem": "سالها از پی هم می گذرند\nهر سال دریغ از سال قبل\nعشق هیچ گاه رهایم نمیکند\nو تو در قلب من جای داری\nکاش تنها یک بار میدیدمت\nدر برابرت زانو میزدم\nو جان به لب رسیده میگفتم\nبانو ، من عاشق شما هستم", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "نامه ای که نوشته ای", "link": "https://echolalia.ir/%d9%86%d8%a7%d9%85%d9%87-%d8%a7%db%8c-%da%a9%d9%87-%d9%86%d9%88%d8%b4%d8%aa%d9%87-%d8%a7%db%8c/", "poem": "نامه ای که نوشته ای \nهرگز نگرانم نمی کند \nگفته ای بعد از این دوستم نخواهی داشت \nاما، نامه ات چرا اینقدر طولانی است؟ \nتمیز نوشته ای، پشت و رو و دوازده برگ \nاین خودش یک کتاب کوچک است \nهیچ کس برای خداحافظی \nنامه ای چنین مفصل نمی نویسد\nاز کتاب درختان ممنوع", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "تو تغییر خواهی کرد عزیزم", "link": "https://echolalia.ir/%d8%aa%d9%88-%d8%aa%d8%ba%db%8c%db%8c%d8%b1-%d8%ae%d9%88%d8%a7%d9%87%db%8c-%da%a9%d8%b1%d8%af-%d8%b9%d8%b2%db%8c%d8%b2%d9%85/", "poem": "داغی تابستان\nبرگونه هایت\nو زمستان سرد\nبر قلب کوچکت\nنشسته است\nتو تغییر خواهی کرد\nعزیزم\nزمستان بر گونه هایت\nو تابستان به قلبت\nخواهد آمد", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "هر دو عاشق هم بودند", "link": "https://echolalia.ir/%d9%87%d8%b1-%d8%af%d9%88-%d8%b9%d8%a7%d8%b4%d9%82-%d9%87%d9%85-%d8%a8%d9%88%d8%af%d9%86%d8%af-%d9%87%d8%a7%db%8c%d9%86%d8%b1%db%8c%d8%b4-%d9%87%d8%a7%db%8c%d9%86%d9%87/", "poem": "هر دو به هم عشق می ورزیدند، اما هیچ یک را\nیارایِ اعتراف آن به دیگری نبود\nچه دشمن خو، به هم می نگریستند\nو بر آن بودند از عشق درگذرند\nعاقبت از هم جدا شدند و تنها، گاه در رویا\nدر اشتیاق هم بودند؛\nدیر زمانی بود مرده بودند\nو خود این را نمی دانستند\nاز کتاب درختان ممنوع", "poet_nationality": "آلمان", "poet_name": "هاینریش هاینه", "poet_link": "https://echolalia.ir/category/sher/german-poet/heinrich-heine/"}
{"title": "باران تند می‌بارد", "link": "https://echolalia.ir/it-is-raining-hard/", "poem": "یک صبح بیدار می‌شویم و می‌بینیم که باران تند می‌بارد \nنه بر گیاهان و کشت‌زارن و پنجره‌ها\nباران می‌بارد \nنه بر استخوان خسته‌ی کوه، یا گل‌دان، یا پرنده‌های نشسته روی سیم‌ برق\nیک صبح با صدای بارانی که تند می‌بارد \nبارانی که نمی‌بارد بر چتر،\nبیدار می‌شویم \nو می‌بینیم باران قطره‌قطره می‌ریزد \nبر دکه‌ی روزنامه‌فروشی \nو کلمات خون و خون‌ریزی \nبا هر قطره‌ی باران از روزنامه \nقطره‌قطره می‌چکد \nقطره‌قطره می‌ریزد…", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "بعد از تو", "link": "https://echolalia.ir/after-you/", "poem": "بعد از تو \nدر سایه‌ی هیچ درختی نخواهم ماند \nدر ابهام سبز جنگل \nو در سرخی گل سرخ \nکنار رودی از خطوط لوقا \nچیزی در من تمام خواهد شد \nو تشویش افتادن چشمی با مخمل یا دریاچه‌ها \nبا من خواهد ماند \nکیست در بالکن که با تلخی می‌گرید؟ \nو باران هم بند نمی‌آید \nهر روز این لحظه را دارم \nکه از پوست‌ام تو دور می‌شوی.", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "کسب و کار من", "link": "https://echolalia.ir/%da%a9%d8%b3%d8%a8-%d9%88-%da%a9%d8%a7%d8%b1-%d9%85%d9%86/", "poem": "کسب و کار من\nشغل من،\nنگاه نکردن به خونریزی است\nشغل من این است که روزنامه نمی‌خوانم\nشب‌ها\nدود می‌رقصد\nدر زیرسیگاریِ روی میز\nپرده می‌آید از پنجره تا نیمه‌های اتاق،\nیعنی باد پرده را تکان می‌دهد\nهمین باد که از دریا تا من آمده است\nداشتم می‌گفتم\nشغل من\nخاموش کردن رادیوست\nبستن تلویزیون\nدر تمام ساعات پخش خبر", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "همیشه‌ی من، هرگز بود", "link": "https://echolalia.ir/%d9%87%d9%85%db%8c%d8%b4%d9%87%e2%80%8c%db%8c-%d9%85%d9%86%d8%8c-%d9%87%d8%b1%da%af%d8%b2-%d8%a8%d9%88%d8%af/", "poem": "همیشه‌ی من، هرگز بود\nغروب، پلی است از رویا به تاریکی\nتاریکی\nنگاه توست زیر پلک‌های افتاده\nهمیشه‌ی من، هرگز بود\nغروب، ظهر توست\nمنظومه‌هاست، پنجره‌های اتاق\nو آسمانی از شیشه می‌آید\nبر دست‌های چهار درخت لخت\nشگفتا که سایه می‌گذرد\nبی‌آفتاب از این رهگذر\nاز همیشه من.", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "ماهی ها چگونه می گریند", "link": "https://echolalia.ir/how-are-the-fish-getting/", "poem": "دریا با این همه آب\nرودخانه با این همه آب\nتنگ بلور حتی با این همه آب\nرخصت نمی دهد این همه آب\nتا بنگریم که ماهی ها چگونه می گریند", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "به خاطر کندن گل سرخ", "link": "https://echolalia.ir/%d8%a8%d9%87-%d8%ae%d8%a7%d8%b7%d8%b1-%da%a9%d9%86%d8%af%d9%86-%da%af%d9%84-%d8%b3%d8%b1%d8%ae/", "poem": "به خاطر کندن گل سرخ ارّه آورده‌اید؟\nچرا ارّه؟\nفقط به گل سرخ بگویید: تو، هی تو\n خودش می‌افتد و می‌میرد!", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "به خاطر پیراهنت", "link": "https://echolalia.ir/%d8%a8%d9%87-%d8%ae%d8%a7%d8%b7%d8%b1-%d9%be%db%8c%d8%b1%d8%a7%d9%87%d9%86%d8%aa/", "poem": "آفتاب را دوست دارم\nبه خاطر پیراهنت روی طناب رخت\nباران را\nاگر می بارد بر چتر آبی تو\nو چون تو نماز خوانده ای، خداپرست شده ام", "poet_nationality": "ایرانی", "poet_name": "بیژن نجدی", "poet_link": "https://echolalia.ir/category/sher/iranian-poets/bijan-najdi/"}
{"title": "آنهایی که در یاد آمده اند", "link": "https://echolalia.ir/%d8%a2%d9%86%d9%87%d8%a7%db%8c%db%8c-%da%a9%d9%87-%d8%af%d8%b1-%db%8c%d8%a7%d8%af-%d8%a2%d9%85%d8%af%d9%87-%d8%a7%d9%86%d8%af/", "poem": "بعضی انسان ها\nبه عده ی دیگر از انسان ها\nانسان های دیگری را یادآور می شوند\nآنها که به یاد آورده اند ، غمگین اند\nآنها که یادآور شده اند ، بی خبر\nآنهایی هم که در یاد آمده اند\nبه احتمال زیاد در شهری دور\nهیچ چیز را به یاد نمی آورند\n \nترجمه‌ از", "poet_nationality": "ترکیه", "poet_name": "یاشار کمال", "poet_link": "https://echolalia.ir/category/sher/turkey-poet/yasar-kemal/"}
{"title": "دیر رسیدن", "link": "https://echolalia.ir/%d8%af%db%8c%d8%b1-%d8%b1%d8%b3%db%8c%d8%af%d9%86-%db%8c%d8%a7%d8%b4%d8%a7%d8%b1-%da%a9%d9%85%d8%a7%d9%84/", "poem": "هر انسانی ، یک بار\nبرای رسیدن به یک نفر\nدیر می کند\nو پس آن\nبرای رسیدن به کسان دیگر\nعجله ای نمی کند", "poet_nationality": "ترکیه", "poet_name": "یاشار کمال", "poet_link": "https://echolalia.ir/category/sher/turkey-poet/yasar-kemal/"}
{"title": "مرا به یاد آور", "link": "https://echolalia.ir/remember-me/", "poem": "مرا به یاد آور\nآن‌گاه که خواهم رفت\nآن‌گاه که به سرزمین سکوت خواهم رفت\nآن‌گاه که دستان تو دیگر\nجایی برای آرمیدن من نخواهد بود\nنه\nدیگر هیچ‌گاه بر نخواهم گشت\nبرای بودن ، در کنار تو\nمرا به یاد آور\nآن‌گاه که روزها از پس روزها نمی‌آیند\nمرا به یاد آور\nآن‌گاه که در باره‌ی نقشه‌هایی می‌گویی\nکه برای آینده‌مان کشیده‌ای\nمی‌دانی که اکنون دیر است\nبرای گفت‌وگو کردن\nبرای دعا خواندن\nغمگین نباش\nاگر باید اندک زمانی فراموشم کنی\nکه باز به یادم خواهی آورد\nبرای رهایی از تاریکی و فساد\nاین‌که به خاطرم آوری و غمگین باشی\nاین‌که رد پای من بر گذرگاه افکارت حک شود\nبهتر است\nاز همه چیز را فراموش کردن\nو لبخند زدن", "poet_nationality": "انگلیس", "poet_name": "کریستینا روزتی", "poet_link": "https://echolalia.ir/category/sher/british-poets/christina-rossetti/"}
{"title": "همچون رودخانه ها به جستجوی دریا", "link": "https://echolalia.ir/search-sea-like-rivers/", "poem": "همچون رودخانه ها به جستجوی دریا\nحتی ژرف تر از آنها\nجان من به جستجوی توست\nدر آن دورها\nآنجا که رودها\nبر بستر تنهایی خویش میگریند\nمن نیز ناله میکنم\nهمچون گلسرخی زیبا\nکه هستی خود را\nبر قدرت شیرین خورشید می گشاید\nمن نیز تمام قلبم را\nبرای تو باز میکنم\nهمچون شبنم صبحدم\nکه خالص و رها\nسوی خورشید میرود\nروح من نیز\nرو به سوی تو دارد\nهمچون شبنم که بر چهره ی خورشید ردی نمیگذارد\nمن نیز در وجود تو بی ردم\nرودها راه خود را می شناسند\nو قطرات شبنم خورشید را\nگل سرخ به دست خورشید خواهد شکفت\nاما اندوه من آیا خواهد گذشت؟\nپایان این راه طولانی کجاست؟\nآیا به تو خواهد رسید؟\nاین راه  طولانی و اندوه\nآیا روزی به پایان خواهد رسید؟", "poet_nationality": "انگلیس", "poet_name": "کریستینا روزتی", "poet_link": "https://echolalia.ir/category/sher/british-poets/christina-rossetti/"}
{"title": "محبوبم سوی من آمده است", "link": "https://echolalia.ir/my-beloved-has-come-to-me/", "poem": "قلب من چون پرنده نغمه خوانی است\nکه آشیان در نیلوفر آبی دارد\nقلب من چون درخت سیبی است\nکه در زیر بار میوه های پر آب ، شاخسار خم کرده است\nقلب من چون صدف رنگین کمانی است\nکه بر دریای آرام پیش می راند\nقلب من شادتر از تمام این هاست\nچون محبوبم سوی من آمده است\nسریری از ابریشم و پرنیان بر پا کنید\nآن را به ساتن های زیبا و ارغوانی بیارائید\nدر بطن کبوترها و انارستان\nو در کنار طاووس های صد چشم جایش دهید\nدر میان دانه های انگور طلایی و نقره ای\nو در برگ ها و زنبق های سیم گون تندیس او بیافرینید\nآری\nروز تولد حیات من فرا رسیده است\nمحبوبم سوی من آمده استش", "poet_nationality": "انگلیس", "poet_name": "کریستینا روزتی", "poet_link": "https://echolalia.ir/category/sher/british-poets/christina-rossetti/"}
{"title": "حلقه ی رقص", "link": "https://echolalia.ir/dance-ring/", "poem": "در امتداد ساحل \nدر پایان روز \nگام تنها صدا \nمدتی فقط صدا \nتا به میل خود ایستادن \nبعد هیچ صدا \nدر امتداد ساحل \nمدتی هیچ صدا \nبعد به میل خود رفتن\nگام تنها صدا\nمدتی فقط صدا\nدر امتداد ساحل\nدر پایان روز", "poet_nationality": "ایرلندی", "poet_name": "ساموئل بکت", "poet_link": "https://echolalia.ir/category/sher/irish-poets/samuel-beckett/"}
{"title": "حساب آخرت", "link": "https://echolalia.ir/borrow-the-hereafter/", "poem": "کی می‌تواند بگوید \nپیرمرد چه می‌داند \nغیبت را \nبا ترازو وزن کردن؟ \nفقدان را \nبا خط کش اندازه گرفتن؟ \nعذاب جهان را \nشمردن؟ \nتهی را با کلمات \nانباشتن؟", "poet_nationality": "ایرلندی", "poet_name": "ساموئل بکت", "poet_link": "https://echolalia.ir/category/sher/irish-poets/samuel-beckett/"}
{"title": "دیدار", "link": "https://echolalia.ir/visit/", "poem": "یکباره برگشته بودند \nهمه‌ی بارهایی که تو را دیده بودم.\nایستگاه شلوغ بود و من از همه‌ی واگن‌ها پیاده شدم \nچون لشگری تشنه \nکه ناگهان \nرودخانه‌اش را پیدا کند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دستان محبوبه‌ام", "link": "https://echolalia.ir/hands-of-my-beloved/", "poem": "دستانِ محبوبه‌ام\nچون بال‌های قو\nدر میانِ موهایم غوطه می‌خورند\nمردمانِ جهان\nنغمه‌ی عاشقانه می‌خوانند\nبه تکرار.\nمن هم زمانی\nنغمه‌ی عاشقانه می‌خواندم\nاکنون نیز\nهمان‌ها را آواز می‌کنم\nاز همین روست که کلامِ نافذ\nاز اعماقِ سینه\nبا مِهر\nسر ریز می‌کند.\nاگر جانت را\nبه تمامی از بند عشق آزاد کنی\nقلبت قلعه‌ای از طلا می‌شود\nامّا\nماه آسمانِ تهران\nدیگر به نغمه‌هایت گرمی نمی‌بخشد.\nنمی‌دانم چگونه زندگی را به پایان رسانم\nدر طلب شاهانه‌ی عزیزم بسوزم\nیا در روزگارِ پیری\nبا تشویش و اندوهِ روزگارِ نغمه‌سرایی بسازم.\nهر چیز را راهی است\nچیزهایی برای گوش خوشایندند\nچیز‌هایی برای چشم.\nاگر ایرانی\nشعرِ ناب نمی‌گوید\nپس اهلِ شیراز نیست.\nدرباره‌ی من\nبه خاطر همین شعر‌ها\nبین مردمان بگویید که\nاو زیباتر نغمه‌هایی در سر داشت\nاما بال‌های قو\nمغلوبش کردند.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "حضرت هیچ!", "link": "https://echolalia.ir/nothing-majesty/", "poem": "بر بلندای درد ایستاده ام،\nسیاه مست تنهایی خویش\nو باد را شبانی می کنم…\nتمامی سرمایه ام بغض است و اندوه\nکه آنها را-\nدر زمان حکومت « حضرت هیچ»،\nبا طراوت جوانی ام تاخت زده ام.\nاینک بر آنم\nتا در دردهای تبعیدی ام\nپری بشویم\nکه دوگانه ی هجرت را\nاز خون وضویی باید!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "خطابه ی نُهم", "link": "https://echolalia.ir/ninth-sermon/", "poem": "در تابوت روشن آیینه\nمی نشیند تصویر زن!\nرد پای چابک سواری\nکه با شتاب رانده است،\nدیری است،\nبر شیار مورّب گونه هایش پیداست.\nآب\nبا صدای یکنواخت،\nقلیا و کف را می شوید.\nجوراب تا شده ی مردانه،\nدر میان رخت های تور\nزنانگی ساکن را\nبه غارت می برد.\nدر تابوت روشن آیینه\nتصویر زن\nبا غربت چشم من،\nدیداری روباره دارد.\nزن سرشار از ویرانی است…", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کلاغ بود که …", "link": "https://echolalia.ir/crow-that-was/", "poem": "من صدایش را شنیدم، \nکلاغ بود که مرثیه می‌خواند \nو پرهایش ادامه‌ی شب بود\nو شب آن رودخانه‌ی جاری بود \nکه رخت سوگواران را در نیل فرو می‌بُرد.\nو هم در آن هنگام بود \nکه درد \nقلّاده‌ای \nبرگردنم می‌بست", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "خاکستری", "link": "https://echolalia.ir/grey/", "poem": "خاکستری، خاکستری، خاکستری \nصبح، مِه، باران \nاَبر، نگاه، خاطره \nدر من ترانه‌ای نبود، تو خواندی \nدر من آینه‌ای نبود، تو دیدی \nریشه‌ای بودم در خوابِ خاک‌های مُتُبَرک \nبی‌باران، در نگاه‌ تو سبز شدم \nبرقی از چشمانت برخواست، نگاهم بارانی شد \nگونه‌هایت خیسِ باران، چشم‌هایت آفتابی \nگرگ‌ها می‌زایند، بره‌ها را دریابیم \nتو، با چشمانت‌ مرا بنواز \nچوبدست چوپانیم سلاحی کارگر خواهد شد \nبعد از جنگ، با چوبدستم\nانجیر‌های تازه را برای تو خواهم چید\nبا تو خواهم ماند، با تو خواهم خواند\nو تورا در بُهتِ آفتابی‌ات خواهم بوسید\nاگر اَبر‌ها بگذارند…", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دلم که برای تو تنگ می شود", "link": "https://echolalia.ir/when-i-am-missing-you/", "poem": "دلم که برای تو تنگ می‌شود \nخلبانان جت‌های جنگی \nبمب‌هایشان را خوشه‌ای می‌ریزند \nو گل‌های روی پیراهنم…\nدلم که برای تو تنگ می‌شود \nزندان بان زنی را صدا می‌زند \nکه سال‌ها پیش مردی را دو ست داشته است \nو سال‌های بعد زندان را\nدلم که برای تو تنگ می‌شود \nبه زن‌های زیادی فکر می‌کنم \nکه شعر‌های مردانه گفته‌اند \nبر می‌گردم به تنهایی‌ام \nدکمه‌های پیراهنش را می‌بندد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "عشق یواشی", "link": "https://echolalia.ir/slowe-love/", "poem": "این منظره باغ گل و بر منظر کاشی\nحال لب خندان من و چون تو نباشی\nخوبم که بگویی بخوری بغض خودت را\nیعنی سر پا هستی و در خود متلاشی\nمن مثل همان لحظه ی بارانی ابرم\nجوری , که به دل رازی و از چشم چه فاشی\nمی خندی اگر در دل تنهایی و با خود\nاز یاد نرفته حس آن عشق یواشی\nمحبوب جهانی سخنم داد اثرش را\nدل سنگ و لطیف از هنر سنگ تراشی\nابروی کج ات چون دل ما را به نشان رفت\nیک اخم تو کافیست که تا جان بخراشی\nآنگونه که هستی نشده وصف تو گویم\nدر دست گرفته قلم این شاعر ناشی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "چمدانی از ابر", "link": "https://echolalia.ir/a-luggage-of-cloud/", "poem": "چمدانی از ابر\nبرای سرسختیِ مردی که\nرو در روی باد ایستاده است\nو اراده ای از کوه\nبرای کفشهایش\nکه از رفتن کوتاه نمی آید!\nرو در روی بارانها و توفانها\nدر نبردی نابرابر\nبه راه زده ام،\nباد کلاهم را بر می دارد\nشالم را می دزدد\nو جاده ها ، مثل کلافِ سر در گُم\nبه پَرو پایم می پیچند\nتا عاقبت مرا\nاز پا بیندازند.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "اتاق مُهوَّع", "link": "https://echolalia.ir/nauseous-room/", "poem": "چقدر ساکن است\nاین اتاق مُهوَّع\nآنجا که در تخت\nیک زن لمیده میان دو عاشق\nزندگی و مرگ\nو هر سه پوشیده با شمدی از درد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "بیا مثل باران هوایی شویم", "link": "https://echolalia.ir/be-like-the-rain-in-air/", "poem": "بیا مثل باران هوایی شویم\nپر از لحظه های رهایی شویم\nازاین تیرگی خسته شد قلب ما\nبیا عازم روشنایی شویم\nوفادار باشیم با یکدگر\nکه تا دشمن  بی وفایی شویم\nسکوت من وتو پر از نیستی است\nصدایی پراز هم صدایی شویم\nبه آیین آیینه ها رو کنیم\nبرای رفیقان فدایی شویم\nبپیچان دلت را میان غزل\nبیا عشق من! مومیایی شویم\nبه درگاه باران نیایش کنیم\nبیا این سحر را خدایی شویم.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "شعرهایم، بوی باران می دهد", "link": "https://echolalia.ir/my-poems-give-me-a-smell-of-rain/", "poem": "صبح می آید، مرا جان می دهد\nشعرهایم، بوی باران می دهد\nصبح آمد تازه تر از بوی گل\nرونمایی می کنم از روی گل\nصبحِ ما ، سرشار حس بودن است\nجاده های عشق را پیمودن است\nشب به عمر خویش، پایان می دهد\nزیر پای لحظه ها جان می دهد\nصبح آمد، باز کن دروازه را\nعاشقی کن این حضور تازه را", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "از تو سرودم", "link": "https://echolalia.ir/%d8%b4%d8%b9%d8%b1/", "poem": "در شنبه ترین روزِ جهان از تو سرودم\nتا جُمعه ترین ثانیه همراه تو بودم\nیک هفته پر از هلهله ی نام تو گشتم\nیک هفته پراز وسوسه گردید وجودم\nگرچه دل تو سختتر از سختترین بود\nراهی به دماوندترین کوه گشودم !\nاز پنجره ی اشک به قلبِ تو رسیدم\nآیینه تَرَک خورد به هنگام ِ ورودم !\nبا آنکه قناری تر از آواز، تو بودی\nمن غیر ِ سکوت از لبِ لعلت نشنودم\nنام از تو نبردم نکند شهر بداند\nاز بس که من از بُردنِ نام تو حسودم!\nرودی شده ام وازَده در معرضِ توفان\nاز زلزله ی آبیِ  این عشق، کبودم !\nتو شعرترین شعرترین شعرِ جهانی\nمن شاعرِ گُنگی که فقط از تو سرودم!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "هیولایی درونم", "link": "https://echolalia.ir/%d9%87%db%8c%d9%88%d9%84%d8%a7%db%8c%db%8c-%d8%af%d8%b1%d9%88%d9%86%d9%85/", "poem": "میان ورق های سیاه\nتمامم را می جویم\nکورمال کورمال\nتکه هایم را می دوزم\nپاهایم را بر گردنم\nدستتانم را  بر شست پایم\nسرم را بر شانه ام\nهیولایی که در من\nدر انزوا نشسته\nسخت و زمخت ناخن می کشد\nبر دیواره های جسم\nگوشت پشتی که درونم زندانی ست\nزشت و  کوتاه قد و خمیده\nصورتی چروکیده\nگاه گاهی تکه هایم را می شکافد\nدر گوشه  و کناری پرتاب می کند\nاین تن بی سر وپا دست\nبو می کشد می خزد بدنبال\nخودم می گردم\nضجه هایم منگنه می کند\nمیله های فولادی را در تنم\nآه این شب های لعنتی\nزندانبان من اند و\nاین هیولایی که زول می زند\nبرچراغ خواب کم نور اطاقم\nمن براندازش می کنم\nمعباد کلید چراغ را خاموش کند\nسایه ها هجوم بیاورند بر تنم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "چه زیبا بود", "link": "https://echolalia.ir/%da%86%d9%87-%d8%b2%db%8c%d8%a8%d8%a7-%d8%a8%d9%88%d8%af/", "poem": "چه زیبا بود اگر یک دم\nنگاهم را تو می دید\nزخلوتگاه احساسم غم را\nزود می چیدی\nچه زیبا بود اگر با هم رفیق\nعشق می بودیم\nو می گفتیم تا دنیا هست\nکنار هم خشنودیم\nدستتانت پر از امید\nبیارامید در دستم\nچه زیبا بود\nاما حیف که من تنها\nپریشانم\nو می دانم که می دانی\nزیبا بود اگر یک دم\nنگاهم را می دیدی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "صدایم بالا نمی‌آید دِلّا", "link": "https://echolalia.ir/%d8%b5%d8%af%d8%a7%db%8c%d9%85-%d8%a8%d8%a7%d9%84%d8%a7-%d9%86%d9%85%db%8c%e2%80%8c%d8%a2%db%8c%d8%af-%d8%af%d9%90%d9%84%d9%91%d8%a7/", "poem": "صدایم بالا نمی‌آید دِلّا\nباید بروم\nکه کار کنم\nپولش را بدهم نان بخرم، سیگار بخرم\nآب هم حتا باید بخرم\nبعد لابد دوباره نانم را بدهم خرج سیگار\nتو می‌گویی میمیرم از این همه دود؟ چند روز دیگر؟\nتو که قدیسه نیستی دِلّا\nیعنی می‌خواهی بگویی تو، تویِ این شهرِ همیشه خراب،\nلای جرز نرفته‌ای؟\nاصلا همین پِپِر را می‌بینی؟ عصر به عصر روی تپه‌های دوده زده‌ی کنار ریل چای می‌نوشد؛\nتوی فنجان های گل بنفشه‌ای که\nپسر برادرش از پاریس فرستاده بود؛\nلب پَر شده‌اند اما سلطنتی‌اند،\nبوی خاطرات نجیب زادگی‌اش را می‌دهند.\nدِلّا؛\nفکر می‌کنی صدباره پایش به گورستان کنار همان ریل اوراق باز نشده؟ شده است دِلّا\nولی عشق لهو و لعب‌های جوانی امانش نمی‌دهد\nصدباره برگشتن را بلد بوده است.\nاز این قطار بگویمت؟\nپِپِر با همین می‌خواست به استارلینگ برود و از آن‌جا هم پاریس؛ برادرزاده هایش هم چشم به راه لابد…\nقبل‌ترها این قطار خراب نبود دِلّا\nاین شهر دیگر\nتابِ تابوت تاب دادن توی کوچههایش را ندارد؛\nکوچه‌های باریک و متروکش\nبرای همین است که پِپِرِ پیر نمی‌میرد!\nحالا اما دل‌نگرانی‌ات را نبینم دختر\nمن هم پیری‌ام میشود مثل نمردن‌های همین مَرد\nدِلّا؟\nبرویم آب بخریم؟\nتوی راه یکوقت دلت نگیرد از خاکستریِ دشت‌ها؟\nچاه که خشک شد\nهیچ‌کدام از این درخت‌ها دیگر قد علم نکردند.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "برزخ", "link": "https://echolalia.ir/%d8%a8%d8%b1%d8%b2%d8%ae/", "poem": "حسنک قریب هفت سال بر دار بماند چنانکه\nتاریخ بیهقی / بخش حسنک وزیر\nحسنک وزیر نیستم؛\nامّا سال هاست\nکه بر دارم آویخته اند\nدر برزخی،\nمیان آغاز و انجام\nدریاچه ای بودم ،\nکه تیغ آفتاب\nآبی مرا به ملال مرداب، بَدل کرد.\nاینک آویخته بر تشویشم\nو امنیت من ؛\nدستخوش توفانی است\nکه یادهای نح نمای مرا\nبه بازی می گیرد .\nو اشک هایی که؛\nاندوهم را تقطیع می کنند؛\nدر فاصله ی دو زمان\nدر حاشیه ی دو خاک", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تو در چشمانت یک چیزهایی داری", "link": "https://echolalia.ir/%d8%aa%d9%88-%d8%af%d8%b1-%da%86%d8%b4%d9%85%d8%a7%d9%86%d8%aa-%db%8c%da%a9-%da%86%db%8c%d8%b2%d9%87%d8%a7%db%8c%db%8c-%d8%af%d8%a7%d8%b1%db%8c/", "poem": "تو در چشمانت یک چیزهایی داری\nدوتا چشم قهوه برای فنجان ام\nدوتا کبریت برای سوختنم\nدوتا اسب ابلق\nبرای رمیدنم\nدوتا فانوس آبی\nبرای زورق در طوفانم\nدوتا رز سرخ و سفید\nبرای این که من یکی سفید اش را پیش از بوسیدنت\nیکی سرخ اش را\nبعد از بوسیدنت به تو بدهم!\nتو\nدر\nچشمانت\nیک صندوقچه ی گنج داری.\nبانوی من\nاز کدام دریا آوردی!؟", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ای که چشمان عزلخوان و مورّب داری", "link": "https://echolalia.ir/%d8%a7%db%8c-%da%a9%d9%87-%da%86%d8%b4%d9%85%d8%a7%d9%86-%d8%b9%d8%b2%d9%84%d8%ae%d9%88%d8%a7%d9%86-%d9%88-%d9%85%d9%88%d8%b1%d9%91%d8%a8-%d8%af%d8%a7%d8%b1%db%8c/", "poem": "ای که چشمان عزلخوان و مورّب داری !\nبیشتر از غزلِ « سایه » مخاطب داری\nچشم تو مستیِ صد جامِ پیاپی دارد\nتو که لبهایی از انگور، لبالب داری !\nچشمِ تو، شرح جهانهای موازی ست مرا\nبیشتر از کُتُبِ فلسفه مطلب داری\nپیش زیبایی ناب تو معذّب هستم\nبس که چشمانِ پراز شرم و مودّب داری\nچشم های تو جهانی ست که بی پایان است\nتورِ دیدار ازاین منظره، هر شب داری!\nچهره ات در اثَرِ شرم چه گلگون شده است\nنکند ای بُتِ سودازده ام، تب داری…؟!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "مرا ببوس", "link": "https://echolalia.ir/%d9%85%d8%b1%d8%a7-%d8%a8%d8%a8%d9%88%d8%b3/", "poem": "مرا ببوس\nبگذار دنباله ی این شعر را\nروی لبهای تو\nادامه دهم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "این همه گریه کی درونم انباشته شده؟", "link": "https://echolalia.ir/%d8%a7%db%8c%d9%86-%d9%87%d9%85%d9%87-%da%af%d8%b1%db%8c%d9%87-%da%a9%db%8c-%d8%af%d8%b1%d9%88%d9%86%d9%85-%d8%a7%d9%86%d8%a8%d8%a7%d8%b4%d8%aa%d9%87-%d8%b4%d8%af%d9%87%d8%9f/", "poem": "اینهمه گریه کی درونم انباشته شده؟\nمن که چشم هایم به رویت باز نشد\nدو چشم برای گریستن در غم تو کافی نیست\nباید چشم های تمام کسانی که تو را ندیده اند را\nبرای گریستن قرض بگیرم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "من افسرده", "link": "https://echolalia.ir/%d9%85%d9%86-%d8%a7%d9%81%d8%b3%d8%b1%d8%af%d9%87/", "poem": "مثل اول نکنی خوش دل آزرده را\nنکنی زنده به آبش گل پژمرده را\nرک بگویم که دل آزرده دل آزار شود\nنخورند آب ز لیوان ترک خورده را\nطعنه ای گفت جوان دست عصایت به چه کار؟\nبی خبر بار غمش حلقه کند گرده را\nخوبی ات خیر تو را آورد اندیشه ی زشت\nبه غلامی ببرد خلق سیه چرده را\nیک شبه عمر گذشت و متوجه نشدم\nغاصبش باز نداد آنچه ز من برده را …\nلب من خنده بلد نیست زند عیب مکن\nکه غمش شاد نخواهد من افسرده را", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "آخرین عقاب", "link": "https://echolalia.ir/%d8%a2%d8%ae%d8%b1%db%8c%d9%86-%d8%b9%d9%82%d8%a7%d8%a8/", "poem": "گرداگردت را رویا فراگرفته است\nاز موهایت\nابرها عبور می کنند\nو بارانها می بارند !\nشانه های برفی ات\nدر مه فرو رفته است\nو سکوتی وهم انگیز\nسرتاسر این حوالی را\nدر بر گرفته است\nدیگر پرنده ای نمانده است\nتا دراین کرانه بماند\nو بر لبه ی سکوت بخواند\nو من\nآخرین عقابی هستم\nکه لانه ام را\nدر این دامنه ی مِه آلود\nگم کرده ام !", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "من کجا خود را از تو حفظ کنم", "link": "https://echolalia.ir/%d9%85%d9%86-%da%a9%d8%ac%d8%a7-%d8%ae%d9%88%d8%af-%d8%b1%d8%a7-%d8%a7%d8%b2-%d8%aa%d9%88-%d8%ad%d9%81%d8%b8-%da%a9%d9%86%d9%85/", "poem": "هر چه می‌نگرم از تو خیزد\nآن موج احساسی که از درون غرقه کرد مرا\nمن ساحل بی‌حفاظ\nتو اقیانوس بی‌رحم\nاحساس که بلرزد سونامی\nخواهد شد\nو من کجا خود را از تو حفظ کنم وقتی پیوسته‌ام به تو\nتا آن حد که نامم را از من می‌گیرند\nاگر تو نباشی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پائیز", "link": "https://echolalia.ir/%d9%be%d8%a7%d8%a6%db%8c%d8%b2/", "poem": "به پائیز رفته‌ایم\nتو در زیبائی\nو من در تنهائی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "وقتی دوستت ندارم", "link": "https://echolalia.ir/%d9%88%d9%82%d8%aa%db%8c-%d8%af%d9%88%d8%b3%d8%aa%d8%aa-%d9%86%d8%af%d8%a7%d8%b1%d9%85/", "poem": "وقتی دوستت ندارم\nاگر شعری باشی در دفترم، ورقت خواهم زد.\nآهنگی در رادیوی ماشینم، موجت را تغییر خواهم داد.\nاگر تابلوی نقاشی باشی بر دیوار اتاقم، به انباری خانه می سپارمت\nبا این همه\nوقتی درونم ریشه کرده ای\nوقتی دوستت ندارم\nخودم را با شاخه ی انجیر معاوضه خواهم کرد\nانجیری\nبه گنجشکان می دهم\nآوازی می ستانم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "خودم را کرده‌ام گم من در این عالم حواسم نیست", "link": "https://echolalia.ir/%da%a9%d9%85%db%8c%d9%84-%d8%b7%d8%a7%d9%87%d8%b1%db%8c-%d8%ba%d8%b2%d9%84/", "poem": "خودم را کرده ام گم من در این عالم حواسم نیست\nدگر از کس نمیترسم من از عالم هراسم نیست\nیکی آمد کنار من چنین گفتا که هستی خاص\nبگفتم من به او این خاص بودن از لباسم نیست\nاساس و پایه ی من را هر آنکس دید ویران ساخت\nشدم ویرانه و دیدم که در عالم اساسم نیست\nاز آن روزی که در گلزار با خاری نشستم من\nبه خاری من شدم وابسته و دیدم که یاسم نیست\nچنان بیزارم از آنی که بهرش کارها کردم\nولیکن هرگز او لایق بر این کار و سپاسم نیست\nبیفتادم ز پا روزی و لبخندی بدیدم من\nاز آن آدم که حتی لایق یک التماسم نیست", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زنی که دیگر به این خانه باز نمی‌گردد", "link": "https://echolalia.ir/%d8%b2%d9%86%db%8c-%da%a9%d9%87-%d8%af%db%8c%da%af%d8%b1-%d8%a8%d9%87-%d8%a7%db%8c%d9%86-%d8%ae%d8%a7%d9%86%d9%87-%d8%a8%d8%a7%d8%b2-%d9%86%d9%85%db%8c%e2%80%8c%da%af%d8%b1%d8%af%d8%af/", "poem": "از پشت پنجره\nپیداست\nمبل‌هایی که\nملافه‌ی سفید\nروی‌شان کشیده شده\nو\nزنی که دیگر\nبه این خانه باز نمی‌گردد.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ای پاریس بارانی", "link": "https://echolalia.ir/%d8%a7%db%8c-%d9%be%d8%a7%d8%b1%db%8c%d8%b3-%d8%a8%d8%a7%d8%b1%d8%a7%d9%86%db%8c/", "poem": "سرشاری از احساس ای پاریس بارانی\nوقتی که از آرامش و از عشق می‌خوانی\nدر روزهایت چکه چکه می‌چکد خورشید\nشب‌های تو چون تکّه‌های روز نورانی\nبا رقص نور و شور آدمها سرت گرم است\n“ایفل” برایت صحنه را کرده چراغانی\nدر تو هزاران چون ونوس غرق تماشایند\nسرشاری از استوره های ناب یونانی\nدرپیش چشم عاشقان، جاری ست رود سِن\nهر آدم عاشق می شود اینجا به آسانی!\nامّا ازاین سیلاب زیبایی زده بیرون\nشورابه های چرکی یک زخم پنهانی\nدر ایستگاه آخرین متروی شب،خیس است\nیک جفت چشم بیقرار داغ و توفانی\nاز فقر می‌گرید کسی در پیش چشم تو\nسرشاری از اندوه ای پاریس بارانی !\nپاریس/شهریور۹۷", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "آن چه از یاران شنیدم", "link": "https://echolalia.ir/%d8%a2%d9%86-%da%86%d9%87-%d8%a7%d8%b2-%db%8c%d8%a7%d8%b1%d8%a7%d9%86-%d8%b4%d9%86%db%8c%d8%af%d9%85/", "poem": "آن چه از یاران شنیدم\nآن چه در باران گذشت\nآن چه در باران ده\nآن روز\nبر یاران گذشت\nهای های مستها پیچید در بن بستها\nطرح یک تابوت در رویای بیماران گذشت\nکوهها را در خیال پاک تامرز غروب\nسیلی از آوای اندوه عزاداران گذشت\nکاروان دختران شرمگین روستا\nلاله بر کف در مهی از بهت بسیاران گذشت\nدر ته تاریک کوچه یک در یچه بسته شد\nانتظار بی سرانجام بد انگاران گذشت\nجای پایی ماند و زخمی سبزه زارانرا به تن\nجمعه ی جانانه ی گلگشت عیاران گذشت\nتا به گورستان رسد دیدار اهل خاک ر\nماهتاب پیرلنگان از علفزاران گذشت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "جایزه", "link": "https://echolalia.ir/%d8%ac%d8%a7%db%8c%d8%b2%d9%87/", "poem": "تیتر درشت:\nسال ۱۹۶۷\nپروفسور بارنارد\nآفریقای جنوبی\nپیوند قلب\nو پیروزی!\nتیتر ریز:\nدر قرن بیست و یکم\nیک عاشق ابتدایی\nدر سرزمنی غریب\n«خویش» را به «خویش» پیوند زد\nو ناشناختگی، بزرگ‌ترین جایزهٔ روزگار\nبه او اهدا شد.\nاز کتاب شعر بی‌هوازی\nارسال کننده سالار یزدانی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "متن آهنگ شکوه محسن نامجو", "link": "https://echolalia.ir/%d9%85%d8%aa%d9%86-%d8%a2%d9%87%d9%86%da%af-%d8%b4%da%a9%d9%88%d9%87-%d9%85%d8%ad%d8%b3%d9%86-%d9%86%d8%a7%d9%85%d8%ac%d9%88/", "poem": "به شِکوه گفتم برم ز دل‌ یاد روی تو آرزوی تو \nبه خنده گفتا نرنجم از خلق و خوی تو یاد روی تو\nولی‌ ز من دل‌ چو برکنی، حدیث خود بر که افکنی؟ \nهر کجا روی وصله ی منی، ساغر وفا از چه بشکنی؟\nگذشتم از او به خیره سری، گرفته ر‌ه مه دگری \nگذشتم از او به خیره سری، گرفته ر‌ه مه دگری\nکنون چه کنم با خطای دلم، گرم برود آشنای دلم \nکنون چه کنم با خطای دلم، گرم برود آشنای دلم\nبه جز ر‌ه او، نه راه دگر، دگر نکنم، خطای دگر \nبه جز ر‌ه او، نه راه دگر، دگر نکنم، خطای دگر\nبه شِکوه گفتم برم ز دل‌ یاد روی تو آرزوی تو \nبه خنده گفتا نرنجم از خلق و خوی تو یاد روی تو \nولی‌ ز من دل‌ چو برکنی، حدیث خود بر که افکنی؟ \nهر کجا روی وصله ی منی، ساغر وفا از چه بشکنی؟\nهر کجا روی وصله ی منی، ساغر وفا از چه بشکنی؟ \nهر کجا روی وصله ی منی، ساغر وفا از چه بشکنی؟\nنخفته ام به خیالی \nنخفته ام به خیالی که می پزد دل من \nخمار صد شبه دارم \nخمار صد شبه دارم، شرابخانه کجاست؟\nاین شعر از نادر گلچین را محسن نامجو به صورت تک آهنگ با عنوان «شکوه» اجرا کرده است", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "خط میخورم از روزگار", "link": "https://echolalia.ir/%d8%ae%d8%b7-%d9%85%db%8c%d8%ae%d9%88%d8%b1%d9%85-%d8%a7%d8%b2-%d8%b1%d9%88%d8%b2%da%af%d8%a7%d8%b1/", "poem": "خط میخورم از روزگار\nمیرم سفر بی اختیار\nهیشکی واسم مثل تو نیست\nاسم منو یادت بیار\nبا اینکه صدها خاطره\nتو این مسیر همراهمه\nوقت وداع آخرت\nغم هاتو واسه من بیار", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "مهتاب", "link": "https://echolalia.ir/%d9%85%d9%87%d8%aa%d8%a7%d8%a8/", "poem": "در زیر سایه روشن ماه پریده رنگ\nدر پرتوی چو دود ، غم انگیز و دلربا\nافتاده بود و زلف سیاهش به دست باد\nمواج و دلفریب\nمی زد به روشنایی شب ، نقش تیرگی\nمی رفت جویبار و صدای حزین آب\nگویی حکایت غم زاران رفته داشت\nوز عشق های خفته و اندوه مردگان\nرنجی نهفته داشت\nدر نور سرد و خسته ی مهتاب ، کوهسار\nچون آرزوی دور\nچون هاله ی امید\nیا چون تنی ظریف و هوسناک در حریر\nمی خفت در نگاه\nوز دشتهای خرم و خاموش می گذشت\nآهسته شامگاه\nاو ، آن امید جان من ، آن سایه ی خیال\nمی سوخت در شراره ی گرم خیال خویش\nمی خواند در جبین درخشان ماهتاب\nافسانه ی غم من و شرح ملال خویش", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "گنهکار", "link": "https://echolalia.ir/%da%af%d9%86%d9%87%da%a9%d8%a7%d8%b1/", "poem": "دل ِ من ، چنگ افسونست و هر عشق\nدر آن بنهاده از خود یادگاری\nز هر مهری در او افسرده یادی\nز هر مویی بر او پیچیده تاری\nزرافشان ، پرگره ، شبرنگ ، بی تاب\nبه هم پیوسته بس گیسو درین چنگ\nخمش در انتظار زخمه ی سوز\nکه تا خود رازها گوید به آهنگ\nشبانگاهان که در تنهایی سرد\nبه دامن گیرم این ساز ِ کهن گوی\nبه زیر ِ لغزش نرم سر انگشت\nهزاران یاد خوش خیزد ز هر موی\nفضای خانه لرزد آنچنان گرم\nکه زیبا کودکانم بر سر آیند :\nپدر ! این چیست ، این بانگ دلاویز\nکه در کاشانه ی ما می سرایند ؟ ”\nزنم از گوشه ی دیگر کشد بانگ\nکه بس کن مرد ، زین هنگامه بس کن !\nنه برنایی دگر با این دو فرزند !\nبدین پیرانه سر ، ترک هوس کن !\nولی من دور از آن اندرز بیگاه\nدو گوشم بر سروش آسمانهاست\nدو چشمم خیره چون کوران و زان یاد\nشرار آتشم بر استخوانهاست!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پاییز", "link": "https://echolalia.ir/%d9%be%d8%a7%db%8c%db%8c%d8%b2/", "poem": "دوش ، از دل شوریده سراغی نگرفتی\nبر سینه ، غمی هشتی و داغی نگرفتی\nای چشم و چراغ شب تاریک فریدون\nافتادم و دستم به چراغی نگرفتی\nپاییز ِ دل انگیز سبکسایه ، گذر کرد\nبر کام دلم ، گوشه ی باغی نگرفتی\nروزان و شبانت ، همه در مشغله بگذشت\nلختی ننشستی و فراغی نگرفتی\nدر حسرت آغوش تو خون شد دل و یکروز\nدر بازوی من ، دامن راغی نگرفتی\nبر گو چه شد ای بلبل خوش نغمه ، که از لطف\nدیگر خبر از لانه ی زاغی نگرفتی\nگلزار فریدونی و این طرفه که یک عمر\nبوییدت و او را به دماغی نگرفتی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ای وسوسه", "link": "https://echolalia.ir/%d8%a7%db%8c-%d9%88%d8%b3%d9%88%d8%b3%d9%87/", "poem": "امشب ، همه اشکم ، همه رشکم ، همه دردم\nکو بوسه ی گرمی ، که بجوید دل سردم ؟\nرسوا کنمت ، ورنه ز بیتابی  دیدار\nشب تا به سحر ، با دل رسوا به نبردم\nدوری ز من ای گلبن سیراب و ، دل از دور\nگلبوسه فشاند به سراپای تو هر دم\nمهتاب تنت ، از دل این بستر خاموش\nکی بردمد ، ای جفت سبکسایه که فردم\nخاری شد و در جان پشیمان من آویخت\nآن شکوه که پیش تو تنک حوصله کردم\nصد چامه ف فروباردم از طبع زر اندود\nگویی به خزان غمت ، آن شاخه ی زردم\nخواهم ، که تو را گیرم و شادان بگریزم\nآنگونه ، که هرگز نرسد باد به گردم\nباغ گنهی ، دو رخ شیرین مرادی\nآغوش تو جوید ، دل اندیشه نوردم\nای ” وسوسه ” ، گر با تو زنم بر سر ِ دلخواه\nآتش فکند ، مهره ی مهر ِ تو به نردم\nالهامگر طبع فریدونی و وقت است\nکز ناز دگر ، تازه کنی جوشش دردم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "همش ابران که میبارن", "link": "https://echolalia.ir/%d9%87%d9%85%d8%b4-%d8%a7%d8%a8%d8%b1%d8%a7%d9%86-%da%a9%d9%87-%d9%85%db%8c%d8%a8%d8%a7%d8%b1%d9%86/", "poem": "همش ابران‌که میبارن\nمن از بارون چه بیزارم\nچرا روزایه بارونی\nواسم بویه تورو دارن\nغم و ماتم رو تکرارن\nرو قلبم دست میزارن\nهمه با خاطرات تو\nیه وجه مشترک دارن\nحالا که زیره بارونم\nچشام خیس و پریشونن\nاگه حال خوشی باشه\nبه سیگاره که مدیونم\nچقد گفتم دوست دارم\nنزار تنها منو با غم\nداری میری بمون با من\nبه رفتن هی نزن دامن\nعجب روزایه دلگیری\nداری از پیش من میری\nمیمیرم وقتی میبینم\nداری دستاشو میگیری", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کودک کار", "link": "https://echolalia.ir/%da%a9%d9%88%d8%af%da%a9-%da%a9%d8%a7%d8%b1/", "poem": "درون برق چشمانت غم و درد آشیان دارند\nو  رنجی سخت مرگ آور به روی جان تو بار است\nخیابانها و میدانها خبر از درد تو دارند\nو هر کس که تو را بیند بگوید کودک کار است", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تازه بهاری که پر از بوی توست", "link": "https://echolalia.ir/%d8%aa%d8%a7%d8%b2%d9%87-%d8%a8%d9%87%d8%a7%d8%b1%db%8c-%da%a9%d9%87-%d9%be%d8%b1-%d8%a7%d8%b2-%d8%a8%d9%88%db%8c-%d8%aa%d9%88%d8%b3%d8%aa/", "poem": "تازه بهاری که پر از بوی توست\nخنده ی گلها ز  بر  و  روی توست\nعطر هوا معجزه ی موی توست\nقاتل من خنجر ابروی توست", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "سایه های شب", "link": "https://echolalia.ir/%d8%b3%d8%a7%db%8c%d9%87-%d9%87%d8%a7%db%8c-%d8%b4%d8%a8/", "poem": "جغد می خواند و کابوس شب از وحشت خویش\nچشمها دوخته بر شعله ی شمعی بی نور\nباد می غرد و می آورد آهسته به گوش\nناله ی جانوری گرسنه از جنگل دور\nآسمان تیره و سنگین چو یکی پاره ی سرب\nمی فشارد شب هول افکن و بیم افزا را\nمی کشد دست ، شب تیره به دیوار ِ جهان\nتا مگر باز کند ” روزنه ی فردا ” را\nمی خورد گاه ، یکی شاخه ی خشکیده به شاخ\nوندر آن ظمت ِ شب می گسلد بند ِ سکوت\nاستخوان می شکند مرگ تو گویی ز حیات\nیا تنی مرده ، تکان می خورد اندر تابوت\nخسته از طول ِ شب و رنج بیابان ، شبگرد\nرفته در پای یکی کلبه ی فرسوده به خواب\nچپق از دست رها کرده و بس اختر ِ سرخ\nکه روان در کف ِ باتد است ز هر سو به شتاب\nگاه ، آوای مناجات ِ ضعیفی از دور\nمی زداید ز دل ِ غمزده زنگار ِ فسوس\nمی کند پارس سگی بر شبحی هول انگیز\nخفته ای می جهد از خواب ز گلبانگ ِ خروس\nدر پلاسی سیه ، آنجا به تبی گرم و سیاه\nتن رها کرده و جان می سپرد بیماری\nباد می نالد و در پت پت ِ غمگین ِ چراغ\nسایه ی مرگ ، نمایان شده بردیواری\nکودکی خفته ، ز رؤیای شگفتی در خواب\nآنچه از دایه شنیدست ، به چشمش شده راست !\nغولی آویخته دم بر در ِ غاری تاریک\nمی زند نعره که ” این بچه ی لجباز کجاست !؟\nگاه ، در خش خش ِ پر همهمه ی برگ ِ درخت\nرهزنی می جهد از گوشه ی دیوار به زیر\nمادری می پرد از گریه ی طفلی از خواب\nکودکی می مکد آهسته ز پستانی شیر\nمی جهد گاه ، شهابی ز دل ِ سرد ِ سپهر\nچون گمانی به دلی یا به سری سودایی\nیا یکی قطره ی لغزنده و سوزان ِ سرشک\nکه تراوش کند از دیده ی نابینایی\nدر دل ِ تیره ی اصطبل ، ستوری رنجور\nمی کشد شیهه و سم می زند آهسته به خاک\nهیکلی می رود از گوشه ی باغی تاریک\nروبهی می جهد از روزن ِ گوری نمناک\nگاه ، نالان ز بُن ِ کوچه ، گدایی بیدار\nسرفه ای می کند از رفتن پایی موهوم\nشیونی گرم به پا می شود از خانه ی دور\nآتشی سرد برون می جهد از خنده ی بوم\nدور ، آنجا به سر کوه ، یکی شعله ی سرخ\nمی زند چشمک و می افسردش گاه شرار\nاهرمن بسته مگر دیده به تاریکی شب\nیا ستاره ست که خون می دودش بر رخسار ؟\nدختری ، گاه ز بی تابی ِ عشقی جانسوز\nمی شکافد دل ِ شب را به قدمهای خموش\nسایه ای زیر ِ بلوطی کهن ، اندر خم ِ راه\nدست می گیرد و می افشردش در آغوش\nگاه ، زندانی ِ فرسوده ای از محنت و رنج\nمی کشد نیمشبان رشته ی ناقوس ِ سکوت\nمی رود شیون ِ ماتم زده ای تا به سپهر\nمی شود زاری ِ دلسوخته ای تا ملکوت\nشاعری ، در بر ِ شمعی ، سر ِ شوریده به دست\nمی زند خط به سر ِ بیتی و می خواند باز\nچشم ِ افسونگری از موج ِ غم آلود ِ خیال\nمی درخشد به ضمیرش ، چو یکی چشمه ی راز\nگاه ، آهنگ ِ غم انگیز ِ سه تاری آرام\nمی کند قصه ز بیتابی ِ دلباخته ای\nیا که در شرشر ِ خواب آور ِ جوی از سر ِ بید\nمی زند نغمه به تاریکی ِ شب فاخته ای\nدر یکی حجره ی آراسته ، در نور ِ بنفش\nسیر و آسوده فروخفته توانگر به پرند\nلیک در حسرت ِ نان ، گرسنه ، بر توده ی کاه\nجوع ، دل می گزدش در شب ِ تاریک و بلند\nگاه ، شیطان ز سیه کاری ِ خود سر خوش و مست\nدل تهی می کند از قهقهه ای ناهنجار\nرعد می غرد و می پیچدش آواز به کوه\nبرق می خندد و می ریزدش از خنده شرار\nنرم نرمک ، ز درخشندگی ِ اختر ِ صبح\nمی رود مستی و می کاهدش از رونق و تاب\nمی شود سینه ی شب باز ، چو دودی ز نسیم\nمی شود پرده ی غم دور ، چو بادی ز سراب\nناگه از کوره ی خورشیدیکی اخگر ِ سرخ\nمی پرد موج زنان بر سر ِ کهسار ِ کبود\nکبک می خواند و شب می رود آهسته به راه\nصبح می خندد و قو می رود آهسته به رود", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نشانی", "link": "https://echolalia.ir/%d9%86%d8%b4%d8%a7%d9%86%db%8c/", "poem": "وجودم سبز چون جان درخت است\nبهار آمد لباس گل تنم کرد\nصبا پیچید در آغوشم آرام\nمرا در نیمه شب آبستنم کرد\nهماغوشم شده باد بهاری\nشکوفه پر شده سر تا به پایم\nبه این زایش ، به این رویش تو گویی\nنشانی از نشانهای خدایم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "رنگ و ریا", "link": "https://echolalia.ir/%d8%b1%d9%86%da%af-%d9%88-%d8%b1%db%8c%d8%a7/", "poem": "تو آن زیبا رخ دیر آشنایی\nهنوزم تو غریب و ناشناسی\nپس پشت کدامین چهره هستی\nتو کم پیدا شبیه برگ آسی\nتو را بی غش‌ترین باده دیدم\nندانستم که دردی ذات بودی\nشبیه این جهان رنگ در رنگ\nچه افسون‌ها که تو پنهان نمودی\nخودم هم کاستی از تو ندارم\nدو رنگی تو ، من آن رنگین کمانم\nدر این آوردگاه مکر و تزویر\nخدای خدعه ی هر دو جهانم\nگمان کردی همای نیک فالم\nندانستی که چاهی کفترم من\nمرا چون سایه ی رحمت تو دیدی\nنفهمیدی که بین مرغ و ماهی\nشکسته بالم و هم پر پرم من\nکتاب مسافر شهر خاک – نشر مایا", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ندایی در شب", "link": "https://echolalia.ir/%d9%86%d8%af%d8%a7%db%8c%db%8c-%d8%af%d8%b1-%d8%b4%d8%a8/", "poem": "درون برزخ آشفته ی خواب\nدلم دیوانه و سرگشته می شد\nشبیه مرغ عشقی روی چینه\n اسیر و واله و پر بسته می شد\nندایی می رسید از دورترها\nدلت را باختی آسان و ساده\nتو ساقی از برای بزم ما باش\nبگیر این ساغر و این است باده\nدلم پر می زند تا بیکرانها\nنمی دانم چرا دیوانه وار است\nشبیه تخته سنگی بین ساحل\nبه امواج و هجوم آن دچار است\nبِدِه گرمای قلبت را به این بزم\nکِسادِ دل تمامش رنج و درد است\nبده گرمی به این بزم شبانه\nکه بی گرمای تو این بزم سرد است\nبه آتش کش ، بسوزان ، محو گردان\nنمی خواهم دلم غمبار باشد\nبده ساقی تو از پیمانه ی خود\nنمی خواهم که امشب تار باشد\nنگاه تو حدیث عشق می گفت\nدلت گویی مسیر دیگری داشت\nبه ظاهر یار راه و  غار  بودی\nدرونت دانه های قهر می کاشت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تک چهار پاره", "link": "https://echolalia.ir/%d8%aa%da%a9-%da%86%d9%87%d8%a7%d8%b1-%d9%be%d8%a7%d8%b1%d9%87/", "poem": "چادر به سر تو بودی ، بر در زدی گشودم\nگویم که کیست گویی ، نذر است آشِ رشته\nغارتگر دل هستی ، دل آش و لاش می شد\nکی دیده تا به حالا نذری دهد فرشته !؟\nابر قدرت تویی امّا عجب سفّاک و  بی رحمی\nمرا از عشق خود کردی تو تحریم و نمی فهمی\nوتو می کرد حُکمت را همین چین های گیسویت\nکجا پیدا کنم روسی که این حق مسلم را\nبگیرد از تو مستکبر منم دارم چنین سهمی\nهلالِ ماهِ ابرو را نمایان می کنی با آن\nبه یوم الشک مومنها تو دامن می زنی هر دَم\nبپوشان ماه کاذب را ، مه رویت نمایان کن\nکه از آن بدر روی تو مبارک عید می گردم\nقدرت و جنگ آوری در پهلوانان بود و  بس\nقدرتت امروزه در مال و منال و مکنت است\nرستمی باشی بدون مال چون موری حقیر\nقدرت امروز تو آن پول چرک و نکبت است", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "با من از عشق بگو", "link": "https://echolalia.ir/%d8%a8%d8%a7-%d9%85%d9%86-%d8%a7%d8%b2-%d8%b9%d8%b4%d9%82-%d8%a8%da%af%d9%88/", "poem": "گستاخ و سنگدل میخوانیم\nانگاه که کلام کسالت بارت ،صبر و قرار ،ازمن میرباید\nنازنینم:\nبامن از عشق بگو\nاز زندگانی\nاز مرگ\nترس و تاریکی\nشور و شیدایی\nامید و نا امیدی\nاز  تپش های  قلبت:\nانگاه که چشم در چشم خماری دل از کف دادی\nاز نخستین بوسه هایت :\nانگاه که با عطر دل انگیز گلهای بهار در هم امیختی\nاز عاشقانه هایت:\nانگاه که پیله ابریشمین تن را به معشوقی هدیه دادی\nمهربانم:\nبگذار ،بنوشم شراب شیرین شادیکامیهایت را\n بگذار ،سر کشم زهر تلخ درد های جانکاهت را\nبگذار ،در اغوش کشم اشفتگی های روح نا ارامت را\nاز بیقراری‌هایت سخن بگو\nاز دلهره هایی  که خواب را از تو میربایدبگو\nاز اندوهی که جانت را به اتش میکشاند بگو\nدر پرتو نورانی اندیشه های ژرفت:\n از خورشید\nاز ماه\nاز ستارگان  از کهکشانهای دوردست بگو\nاز  داستانی  که جانت را نوازش می دهد بگو  از ترانه ایی که قطره اشکی بر رخسارت  مینشاندبگو\nاز حسی که وجودت را لبریز میکند، بگو\nاری با من بگو\nجاودانه ترین رازهای اسمانیت را\n \nاسفند.٩۴", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تو آوازه بادی در آغوش صحرا", "link": "https://echolalia.ir/%d8%aa%d9%88-%d8%a2%d9%88%d8%a7%d8%b2%d9%87-%d8%a8%d8%a7%d8%af%db%8c-%d8%af%d8%b1-%d8%a2%d8%ba%d9%88%d8%b4-%d8%b5%d8%ad%d8%b1%d8%a7/", "poem": "تو آوازه بادی در آغوش صحرا\nتو رقص شقایق\nتو فریاده کوهی\nسبک مثله یه قاصدک\nمثله رویا\nتو تعبیره شیرین من از یه خوابی\nغمت مثله ابره بهاری یه لحظه ست\nبنفشه می میره\nاگه تو نباری\nصدات تک تک قطره روی زمین\nنگات مثله بارونه و مهربونه\nموهاتو پریشونیه شب ندیده\nچشات مثله خورشیده و پر فروغه\nببار بوسه هاتو رو لبهای تشنم\nکه بی تو بیابونه و سوت و کوره\nمیخوامت _نگو نه\nکه بی تو یه کابوس\nتو این شهره تاریک\nتو واسم یه فانوس\nیه حس عجیبی\nکه خیلی قریبی\nتو مهتاب شب هایی از نا امیدی\nمیخوامت _نگو نه\nکه بی تو یه کابوس\nتو این شهره تاریک\nتو واسم یه فانوس\nیه حس عجیبی\nکه خیلی قریبی\nتو مهتاب شب هایی از نا امیدی\nتو یه تصویره روشن از امیدی\nتویه تفسیره کامل از وجودی\nهمون آرایه تو پایان شعری\nمیای و تلخی کارو میگیری\nبیا با من بمون آغاز من شو\nبیا بامن بخون آواز من شو\nتو خوبی و بدی از تو چه دوره\nتو باشی غم تو قلبم گنگ و کوره\nمیخوامت _نگو نه\nکه بی تو یه کابوس\nتو این شهره تاریک\nتو واسم یه فانوس\nیه حس عجیبی\nکه خیلی قریبی\nتو مهتاب شب هایی از نا امیدی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تقصیر تو نیست سرباز", "link": "https://echolalia.ir/%d8%aa%d9%82%d8%b5%db%8c%d8%b1-%d8%aa%d9%88-%d9%86%db%8c%d8%b3%d8%aa-%d8%b3%d8%b1%d8%a8%d8%a7%d8%b2/", "poem": "اینکه تنها میشوم هر بار ، تقصیر تو نیست\nوه چه دشوار است این اقرار ؛ تقصیر تو نیست\nمیروی ، شب گریه هایم می شود لالایی ام\nچشم خیس و بالش نم دار ، تقصیر تو نیست\nپای غم روی گلویم ، غصه دورم میزند\nسرنوشت نقطه و پرگار ، تقصیر تو نیست\nخانه ای از عشق میسازم ولی هربار ویران میشود\nسستی این نا بلد معمار ، تقصیر تو نیست\nکج نهادم خشت اول را ، بنابراین اگر\nتا ثریا کج رود دیوار ، تقصیر تو نیست\nرفتی و دل زیر آوار غمت جا مانده است\nماندن دل زیر این آوار ، تقصیر تو نیست\nمن برای سجده بر تو با همه بی دینی ام\nنیمه شبها میشوم بیدار ، تقصیر تو نیست\nگر دو صد بیت دگر گویم کماکان میکنم\nآخر هر بیت خود تکرار ؛ تقصیر تو نیست\nحال و روزم را اگر جویا شوی ، دارم فقط\nبیشتر یک نقطه از سربار ، تقصیر تو نیست\nمیروی و روز بعدش میشوم با خودکشی\nروی برجک سوژه ی اخبار ، تقصیر تو نیست", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نمی مانی", "link": "https://echolalia.ir/%d9%86%d9%85%db%8c-%d9%85%d8%a7%d9%86%db%8c/", "poem": "شبیه عشق یک نازا ، به یک بچه دبستانی\nتو را من دوست میدارم،و میدانم که میدانی\nشبیه نامه ای بد خط ولی لبریزِ از خواهش\nچه خواهش های بیجایی،تو خطم را نمیخوانی\nنه من فرهاد مجنونم نه تو شیرینِ لیلاوش\nهمه وهم اَند و افسانه ، ولی گویا نمیدانی\nمرا دیوانه خواندی و به دکتر بردی‌اَم حتی\nدوای من تویی جانم ،چه دارویی؟چه درمانی؟\nزلیخا گشتی و زندان نمودی اهل کنعان را\nولی یوسف نبودم من ، چه زندانی؟چه کنعانی؟\nبمان ، می مانم و ماندن چه صرف ساده ای دارد\nچه بد صرفش نمودی تو؛”نمی مانم”،”نمی مانی!”", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "چشم دلت روشن", "link": "https://echolalia.ir/%da%86%d8%b4%d9%85-%d8%af%d9%84%d8%aa-%d8%b1%d9%88%d8%b4%d9%86/", "poem": "نمی پرسم دگر بر من جفا کردی چرا؟!\nدلیلی داشتی حتماً ، رها کردی مرا\nگفته بودم رفتنت آتش به جانم میزند\nبر این آتش زدی دامن ، رها کردی مرا\nرفیقم دشمنم شد،دل به او دادی،عجب\nبرای شادی دشمن ، رها کردی مرا\nحرف مردم بس مرا،دیگر تو آزارم مده\nبا زبان خود مگو لطفاً ؛ رها کردی مرا\nرفتی من تسلیت گفتم به خود،اما به تو:\nمرحبا،چشم دلت روشن، رها کردی مرا", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نمی مانی", "link": "https://echolalia.ir/%d9%86%d9%85%db%8c-%d9%85%d8%a7%d9%86%db%8c/", "poem": "شبیه عشق یک نازا ، به یک بچه دبستانی\nتو را من دوست میدارم،و میدانم که میدانی\nشبیه نامه ای بد خط ولی لبریزِ از خواهش\nچه خواهش های بیجایی،تو خطم را نمیخوانی\nنه من فرهاد مجنونم نه تو شیرینِ لیلاوش\nهمه وهم اَند و افسانه ، ولی گویا نمیدانی\nمرا دیوانه خواندی و به دکتر بردی‌اَم حتی\nدوای من تویی جانم ،چه دارویی؟چه درمانی؟\nزلیخا گشتی و زندان نمودی اهل کنعان را\nولی یوسف نبودم من ، چه زندانی؟چه کنعانی؟\nبمان ، می مانم و ماندن چه صرف ساده ای دارد\nچه بد صرفش نمودی تو؛”نمی مانم”،”نمی مانی!”", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "هفت شب و ثانیه بیست و هشت", "link": "https://echolalia.ir/%d9%87%d9%81%d8%aa-%d8%b4%d8%a8-%d9%88-%d8%ab%d8%a7%d9%86%db%8c%d9%87-%d8%a8%db%8c%d8%b3%d8%aa-%d9%88-%d9%87%d8%b4%d8%aa/", "poem": "هفت شب و ثانیه بیست و هشت\nدقیقه هم کز چهل و پنجم گذشت\nسال من از ” تو ” متحول شد و\nروز من از روی تو ”نوروز” گشت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ای بهار بی‌قرار", "link": "https://echolalia.ir/%d8%a7%db%8c-%d8%a8%d9%87%d8%a7%d8%b1-%d8%a8%db%8c%e2%80%8c%d9%82%d8%b1%d8%a7%d8%b1/", "poem": "ای بهار!\nای بهار بی‌قرار!\nای شکفته در تمام لحظه های پر غبار!\nسر به راه مقدم شکوهمند تو\nدستهای پینه دار\nچشمهای پر فروغ انتظار\nجا مه ها ی وصله دار\nای بهار!\nسربزن به آبشار\nسر بزن به کوهسار\nسربزن به شاخه های خشک بی شمار\nدر میان این همه نگاه منتظر\nیک جهان جوانه ونسیم وگل بیار!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زیبایی چشمان تو حاشاشدنی نیست", "link": "https://echolalia.ir/%d8%b2%db%8c%d8%a8%d8%a7%db%8c%db%8c-%da%86%d8%b4%d9%85%d8%a7%d9%86-%d8%aa%d9%88-%d8%ad%d8%a7%d8%b4%d8%a7%d8%b4%d8%af%d9%86%db%8c-%d9%86%db%8c%d8%b3%d8%aa/", "poem": "زیبایی چشمانِ تو حاشاشُدنی نیست\nاین چشمه ی راز است که معناشدنی نیست\nآیینه که آیینِ زلالی ست مرامش\nدر معرض ِ چشمانِ تو پیداشدنی نیست\nاز چارطرف ظلمتِ موی تو وزیده است\nاین یک شبِ محض است که فرداشدنی نیست\nپلکی بزن ای ماه که عُشّاق بریدند\nاین پنجره ی بسته چرا واشدنی نیست؟!\nنیلوفرِ این حنجره در خویش تپیده است\nاین بُغضِ گلوگیر شکوفاشدنی نیست\nای کاش که آن وعده ی دیرینه بیاید\nاین آرزوی سوخته امّا شدنی نیست\n« ما گمشده در گمشده در گمشده هستیم»\nاین گمشده در گمشده پیداشدنی نیست…!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دلبسته ی چشمان تو و دل نگرانم", "link": "https://echolalia.ir/%d8%af%d9%84%d8%a8%d8%b3%d8%aa%d9%87-%db%8c-%da%86%d8%b4%d9%85%d8%a7%d9%86-%d8%aa%d9%88-%d9%88-%d8%af%d9%84-%d9%86%da%af%d8%b1%d8%a7%d9%86%d9%85/", "poem": "دلبسته ی چشمان تو و دل نگرانم\nبه طرز نگاه تو که بند است جهانم\nدر دشت دلم عطر تو پیچید دوباره\nهر لحظه کنار تو بهار است خزانم\nباید که به دریا بزنم این دل خود را\nتا اینکه به فردا برسم با تا بمانم\nرد میشود از عمرم و عالیست چرا که\nبا یاد تو هر لحظه و هر سال جوانم\nدلواپسم اما چه بخواهم چه نخواهم\nتو آگهی از زخم ِ دل و درد نهانم\nلعنت به صدایی که خوش آید به مذاقت\nباید که برای تو من آواز بخوانم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نیروانا", "link": "https://echolalia.ir/%d9%86%db%8c%d8%b1%d9%88%d8%a7%d9%86%d8%a7/", "poem": "اسمان کبودو ابی است\nبه سردی پاییز\nبه داغی تابستان\nو عشق چون احساسی\nمیان افتاب وباران\nمیان غم و شادی\nمیان درد ولذت\nمیدود در رگهایم\nمن در فاصله ی  تُردِ رگبار و رنگین کمان\nبر کرانه ی نیلگون ِنیروانا\nدردست  مواج نسیم\nازاد و رها\nدر لحظه ایی سرگردان\nمیان افتاب و باران\nمیان غم و شادی\nمیان درد ولذت\nدر اغوش میکشم\nطرح سایه ات را\nبر ساحل دلدادگی ام\nمحمودی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "این آب چطور می تواند آنقدر حریص باشد", "link": "https://echolalia.ir/%d8%a7%db%8c%d9%86-%d8%a2%d8%a8-%da%86%d8%b7%d9%88%d8%b1-%d9%85%db%8c-%d8%aa%d9%88%d8%a7%d9%86%d8%af-%d8%a2%d9%86%d9%82%d8%af%d8%b1-%d8%ad%d8%b1%db%8c%d8%b5-%d8%a8%d8%a7%d8%b4%d8%af/", "poem": "خستگی را بهانه کرد و کنار برکه ای بکر ایستاد\nلباس هایش را از تن درآورد و تن برهنه اش را  به آب برکه سپرد\nبه تن موزونش خیره شدم\nبا لحنی حسادت آمیز ، گفتم :\nاین آب چطور می تواند آنقدر حریص باشد\nو اینگونه تن برهنه ی تورا به تمامی در بر گیرد ؟\nچطور شرم نمی کند و آنقدر روان به پستان ها و ساق های برهنه ات می پیچد ؟\nگفت :\nآن را نمی دانم\nاما تو چطور می توانی\nمرا اینگونه ببینی  و\nحریص نباشی ؟\nسکوت کردم و بعد\nبه سویش رفتم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پرنده", "link": "https://echolalia.ir/%d9%be%d8%b1%d9%86%d8%af%d9%87/", "poem": "پرندگان از این دشت رفته اند\nتنها یکی مانده\nخیال تو", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پرواز", "link": "https://echolalia.ir/%d9%be%d8%b1%d9%88%d8%a7%d8%b2/", "poem": "پرستویی\nکه از دسته ی پرواز\nجا مانده بود\nعاقب از این شعر سر دآورد\nپرواز یعنی تو از من دور می شوی\nو من این را هیچ دوست ندارم.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "با من بگو که همره من پیر می شوی", "link": "https://echolalia.ir/%d8%a8%d8%a7-%d9%85%d9%86-%d8%a8%da%af%d9%88-%da%a9%d9%87-%d9%87%d9%85%d8%b1%d9%87-%d9%85%d9%86-%d9%be%db%8c%d8%b1-%d9%85%db%8c-%d8%b4%d9%88%db%8c/", "poem": "با من بگو که همرهِ من پیر می شوی\nیا آنکه بینِ راه، ز من سیر می شوی؟\nای ماهِ دوردستِ من، ای ماهیِ گُریز!\nکی در میانِ بِرکه به زنجیر می شوی؟!\nچون چکه ای ز نور، درآیینه می چِکی\nآنگاه مثلِ آینه تکثیر می شوی\nرویای صادقی که سرانجام می رسی\nیک خوابِ عاشقانه که تعبیر می شوی\nچین می خورَد نگاهِ غم انگیزِ آینه\nوقتی ز دستِ آینه دلگیر می شوی\nمی روید ازکویرِگلویم، گُلی کبود\nوقتی شبیهِ بُغض، گلوگیر می شوی !\nدست ازفریب وفاصله بردار، خوبِ من !\nداری برای خوب شُدن دیر می شوی..!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زمان انتقام", "link": "https://echolalia.ir/%d8%b2%d9%85%d8%a7%d9%86-%d8%a7%d9%86%d8%aa%d9%82%d8%a7%d9%85/", "poem": "زمان انتقام از بزرگترین دشمنم\nماشه را میچکانم\nبا اینکه میدانم\nبرعکس گرفته ام کلت سیاه ام را", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "شعر پاکی", "link": "https://echolalia.ir/%d8%b4%d8%b9%d8%b1-%d9%be%d8%a7%da%a9%db%8c/", "poem": "عمری در پی پاکی دویده ام\nپاکم ولی زمردم دنیا گزیده ام\nاین رسم مردمان دنیست ای فلک\nتهمت زنند به من ها که عابدم\nمن راه او می روم وعاقبت خوش است\nبگذار اهل زمانه ، به مثل ها ملامتم\nتاآن زمان که نشستم به پیش او\nمحتاج کی شوم ، که من از او غنی شدم\nبرخیز وبیا عاقبت خوب من ببین\nاینها نشانه هلاهل ،که زدنیا چشیده ام", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تو اولین روز بهاران", "link": "https://echolalia.ir/%d8%aa%d9%88-%d8%a7%d9%88%d9%84%db%8c%d9%86-%d8%b1%d9%88%d8%b2-%d8%a8%d9%87%d8%a7%d8%b1%d8%a7%d9%86/", "poem": "تو اولین روز بهاران\nمن آخرین روزم\nاز اسفند\nمن با تو ام نزدیک نزدیک\nتو\nاندازه ی یک سال از من دور!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "گفتم مرا ببوس", "link": "https://echolalia.ir/%da%af%d9%81%d8%aa%d9%85-%d9%85%d8%b1%d8%a7-%d8%a8%d8%a8%d9%88%d8%b3/", "poem": "گفتم مرا ببوس !\nصورتت غمگین شد\nجهان تغییر کرد\nپدرت، برادرانت بین ما\nمرز کشیدند\nجنگ ها آغاز شد\nباید می گفتم\nبیا ببوسمت\nتو می خندیدی\nدنیا زیبا می شد .", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "عمریست که زندگی به زمان بافته می‌شود", "link": "https://echolalia.ir/%d8%b9%d9%85%d8%b1%db%8c%d8%b3%d8%aa-%da%a9%d9%87-%d8%b2%d9%86%d8%af%da%af%db%8c-%d8%a8%d9%87-%d8%b2%d9%85%d8%a7%d9%86-%d8%a8%d8%a7%d9%81%d8%aa%d9%87-%d9%85%db%8c%e2%80%8c%d8%b4%d9%88%d8%af/", "poem": "عمریست که زندگی به زمان بافته می‌شود\nخدایا کی این بدن شکافته می‌شود؟\nهمه بر دار قالی گره گره نقش بستیم\nاز کی جدا بافته الیاف تافته می‌شود؟\nهر گلی که دراین قالیچه نقش بست\nذره ذره به آن پرداخته می‌شود\nرنگ و تار و گره ضربه‌های مدام\nآری،اینگونه است که دنیا ساخته می‌شود\nاصل آن هنریست که نقش قالی بست\nورنه دنیا به زیر پا انداخته می‌شود", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "عروس", "link": "https://echolalia.ir/%d8%b9%d8%b1%d9%88%d8%b3/", "poem": "چیزی نگو پدر\nکسی نپرسیده\nسرچشمه زولا کجاست\nیا آنسوی گردنه\nچه برفی مانده؟\nسیگارهای بهمن‌ات را بکش\nو بی‌حرف پیش\nنگاهم کن\nدختری که فرو رفته در خود\nاز گردنه قوشچی سرازیر می‌شود\nرخت‌اش سفید است و\nبخت‌اش سیاه", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "من کارگران‌ام", "link": "https://echolalia.ir/%d9%85%d9%86-%da%a9%d8%a7%d8%b1%da%af%d8%b1%d8%a7%d9%86%e2%80%8c%d8%a7%d9%85/", "poem": "کارگرم\nروزگار مجبورم می کند دروغ بگویم\nکه حالمان خوب است\nو غمی در بساط ما پیدا نمی شود\nیک بغل خنده داریم\nو یک سبد دل خوشی\nعادتمان دادند به خودمان هم دروغ بگوییم\nهمیشه وقت زیاد می آوریم\nآنقدر که خراب می شویم روی خودمان\nیک کارگرم که گاهی شعر\nبه سرم می زند\nیا به سر خودش\nزن و\nبچه ای\nو خانه ای که در آن جا نمی شویم\nجیب زندگی مان عنکبوت تار بسته است\nکارگری همین است\nدست ما کوتاه ست\nزندگی مزخرف درازتر از رویاهامان\nچقدر سگدو می زنیم\nو گویا قرار نیست برسیم\nکسی چه می داند\nریز ریز می ریزیم توی خودمان\nو ته می کشیم\nعمرمان\nکوتاه و بلندش فرقی نمی کند\nزندگی رنده امان می کند\nو روزی لقمه های خوبی برای زمین می شویم\nتمام دروغ هامان را باور کنید\nما دیگر برای خودمان نیستیم\nاز دست خودمان رها شده ایم\nسهراب دلش زیادی خوش بود\nسر سوزن ذوقی داشت\nو خرده نانی\nروزگارش را دروغ می گفت\nاینکه بد نیست\nکوه خوب آموخته چگونه فرو نریزد\nو من کوه بودن را هر روز تمرین می کنم\nکارگری دیده اید\nنتواند فرو نیفتد؟؟\nکوه ماندن جرات می خواهد\nدر زندگی ای که کاش مفت هم می ارزید", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "از پرستو هیچ سراغ از بهار نگیر", "link": "https://echolalia.ir/%d8%a7%d8%b2-%d9%be%d8%b1%d8%b3%d8%aa%d9%88-%d9%87%db%8c%da%86-%d8%b3%d8%b1%d8%a7%d8%ba-%d8%a7%d8%b2-%d8%a8%d9%87%d8%a7%d8%b1-%d9%86%da%af%db%8c%d8%b1/", "poem": "از پرستو\nهیچ سراغ از بهار نگیر\nچه بداند\nوقتی دیگر\nسرزمینی برای بازگشت ندارد!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نه کشوری دارم که به آن افتخار کنم", "link": "https://echolalia.ir/%d9%86%d9%87-%da%a9%d8%b4%d9%88%d8%b1%db%8c-%d8%af%d8%a7%d8%b1%d9%85-%da%a9%d9%87-%d8%a8%d9%87-%d8%a2%d9%86-%d8%a7%d9%81%d8%aa%d8%ae%d8%a7%d8%b1-%da%a9%d9%86%d9%85/", "poem": "نه کشوری دارم که به آن افتخار کنم\nنه پرچمی تا برایش کشته شوم\nفقط می دانم\nنیم قرن\nدر شکم زن آواره ی خسته ای بودم\nکه هیچ کجا میهن او نشد\nو من از اهالی هیچ جا هستم\nو میلیونها انسان آواره می بینم\nکه رو به ناکجا آباد قدم می زنند\nشاید این ها\nخویشاوندان من اند!!\nبگذار دیکتاتورها\nبی سرزمین مان بدارند\nمن اما\nحاضرم\nبی کشور و بی پرچم\nتنها\nبرای تمام انسان ها کشته شوم\nهمانطور که مادرم\nبی گور و بی نشان\nکشته شد.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کرگدن پوستی از وحشت سرما دارد", "link": "https://echolalia.ir/%da%a9%d8%b1%da%af%d8%af%d9%86-%d9%be%d9%88%d8%b3%d8%aa%db%8c-%d8%a7%d8%b2-%d9%88%d8%ad%d8%b4%d8%aa-%d8%b3%d8%b1%d9%85%d8%a7-%d8%af%d8%a7%d8%b1%d8%af/", "poem": "کرگدن پوستی از وحشت سرما دارد\nکرگدن چشم به سرسختی فردا دارد!\nمی کشد طالع تنهایی خود را بر دوش\nگرچه انگار تنی سخت شکیبا دارد\nکرگدن بُهت زمان است که با اندوهش\nروی پیشانی تبدار زمین جا دارد\nتوی یک دشت که از هر هیجانی خالی است\nکرگدن، کوه تر از کوه، تماشا دارد!\nکرگدن این من تنهاست که در چشمانش\nبغض یک نسل فروریخته را می بارد…!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "از قاب خود بیرون بزن ای مرد تکراری", "link": "https://echolalia.ir/%d8%a7%d8%b2-%d9%82%d8%a7%d8%a8-%d8%ae%d9%88%d8%af-%d8%a8%db%8c%d8%b1%d9%88%d9%86-%d8%a8%d8%b2%d9%86-%d8%a7%db%8c-%d9%85%d8%b1%d8%af-%d8%aa%da%a9%d8%b1%d8%a7%d8%b1%db%8c/", "poem": "از قاب خود بیرون بزن ای مرد تکراری !\nتا مثلِ چشمه بارها از خود شوی جاری\nپرواز کن، پرواز کن، از آسمان بگذر\nتا دست در دست خدای خویش بگذاری\nاز هفت وادی، هفت منزل، هفت شب رد شو !\nتا مست گردی زالتذاذ کشف بیداری..\nدر غارهای روح خود چلّه نشینی کن\nتا صاف گردی چون شراب ناب درباری\nآنگاه تا با جوشش دریای پنهانت\nاز ژرفنای اندرونت  پرده برداری\nتو کهکشانی دیگری، نو باش، نوتر باش !\nدر تو جهانی دیگر است از عشق، پنداری\nدنیا سر تازه شدن دارد، تجلّی کن !\nاز قاب خود بیرون بزن ای مرد تکراری..", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نام کرگدنی را می آورم", "link": "https://echolalia.ir/%d9%86%d8%a7%d9%85-%da%a9%d8%b1%da%af%d8%af%d9%86%db%8c-%d8%b1%d8%a7-%d9%85%db%8c-%d8%a2%d9%88%d8%b1%d9%85/", "poem": "نام “کرگدنی” را می آورم\nتا شعرم ، شعر آوانگاردی شود :\nو بعد به هزار و چهارصد و سی و نه سال نوری پیش باز می گردم\nمکان چشمک ، ستاره ای مرده\nکه آخرین تکه نورش امروز به تو می رسد ،\nتا بگوید :\nهزار و چهارصد و سی و یک سال دیگر\nدر جهان چگونه می بوسند ؟\nنه\nباید شعر آوانگاردی داشته باشم :\nکه مثلا با گربه ای حرف بزنم\nبگویم : سلام\nبگوید : ها\nبگویم : حالت خوب است :\nبگوید : «حال همه ی ما خوب است اما … ».\nمی خواهم به دست های قطع شده ویکتور خارا نگاه کنم\nکه هنوز در آن استادیوم غرقه به خون\nدر حال نواختن است .\nبگویم :\nویکتور ؟ دست های تو\nدرون ذهن من چه می کنند ؟\nآی ویکتور جان\nمی خواهم واژه برنوی روسی را درون شعرم بیاورم .\nبعد روبروی گلسرخی بنشینم و\nبگویم :\nخسرو ، نه ، محمد\nآی محمد\nتورا چگونه ؟ کجا ؟ تورا چقدر خاک کرده اند\nکه همه جای این سرزمین یاد تو می افتم\nکه از استخوان های براهنی بوی تو می آید :\n« های هایا هایا هایا ها ها\nهای هایا\nهای هایا هایا هایا ها ها\nهای هایا مخ…» ، مخ … آخ مخم ، مخم درد می کشد ، محمد\nباید شعر آوانگاردی داشته باشم\nمی خواهم درون شعرم\nبه سنگ نه ، به شیشه بگویم : تحجر ما آخر تاریخ\nمی خواهم شکل هندسی اجسام : مثلا دایره ، استوانه ، مخروط\nچیزی را یاد کسی نیاورند .\nویکتور اصلا ولش کن ، شعر باید عاشقانه باشد : محمد ، خسرو ،\nنه لیلی :\nمی خواهم به چشم های تو\nبگویم آلت قتاله\nآی لیلی ، لیلی جان ، هزار و چهارصد و سی و یک سال دیگر\nوقتی از شیار آسفالت خیابان های سرزمینم\nشراب سرخ عشق تو می جوشد : چگونه ببوسم ؟\nگونه چپت را ؟ نه\nگونه راستت را ؟ نه\nاگر یکی از لبانت را زودتر از دیگری ببوسم؟\nبی خیال لبانت لیلی\nاصلا آن کرگدن آوانگاردی که منم ، چه می شود ؟", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "آغوش تو", "link": "https://echolalia.ir/%d8%a2%d8%ba%d9%88%d8%b4-%d8%aa%d9%88/", "poem": "مهم نیست دریا\nسر خورشید را زیر آب کند\nمهم نیست آسمان\nماه را سر به نیست کند\nو ستارگان را بتاراند\nمن به خدایی دل سپرده ام\nکه در پوست تو زندگی می کند!\nشبها که بادها\nدر روح من تنوره می کشند\nدر بندر شانه هایت لنگر می اندازم\nو سر بر سخت ترین صخره می گذارم\nتا آنگاه که سوسوی آن دو فانوس\nخاموش شود\nو در سکوت،\nآغوش تو\nچون کشتی سرنگونی\nدر مه فرو رود !", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "باران", "link": "https://echolalia.ir/%d8%a8%d8%a7%d8%b1%d8%a7%d9%86/", "poem": "باران چرا دیگر نمی شویی غمم را ؟\nاز دست دادم در عطش ها آدمم را\nهر سو که پلکم می پرد انبوه درد است\nباران بیاور سمت چشمم مرهمم را\nتو آگهی از درد و رنج بی حسابم\nتو میشناسی خوبتر پیچ و خمم را\nدریاچه ی چشمان من خشکید وقتی\nدیگر کسی جدی نمیگیرد نمم را\nکم کم ببار و مرده دل را زنده تر کن\nروحی بده این سرنوشت مبهمم را\nچیزی بگو حرفی بزن جانی طلب کن\nدر دست میگیرم خودم ارگ بمم را\nای توی روحت ابر بی باران ِ خالی\nباران بیاور تا بشوراند غمم را", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "آسمان تکرار نقشی در دوردست نیست", "link": "https://echolalia.ir/%d8%a2%d8%b3%d9%85%d8%a7%d9%86-%d8%aa%da%a9%d8%b1%d8%a7%d8%b1-%d9%86%d9%82%d8%b4%db%8c-%d8%af%d8%b1-%d8%af%d9%88%d8%b1%d8%af%d8%b3%d8%aa-%d9%86%db%8c%d8%b3%d8%aa/", "poem": "به چشم هایت قسم\nمن از پس اینهمه دوری\n بر نمی آیم\nاز پس خطور اینهمه خاطره\nاز شیوع عطر تو\nدر ویرانه های دل\nبه لبخندت قسم\nمن از ایوان پروازهای بلند\nبه سوگ بی بالی نشسته ام\nاز مخاطره ی سقوط\nبه قفس رسیده ام\nو دریچه ی شگفت روشنی\nبه سمت تو گشوده ام\nبه نامت قسم\nکه آشنای جسور روزهای تنهایی است\nو طعم ماندگار عشق\nزیر زبان سکوت\nکه هربار لب به نامیدن باز میکنم\nهوا معطر میشود\nبه عاشقانه های بهاری ام\nبه بودنت قسم\nکه درمن هزار آشیانه\nبه شوق آمدنت\nشادمان ست\nوهزار پرنده به بوسیدنت\nهمسوی باد\nآسمان تکرار نقشی در دوردست نیست\nپنجره ایست\nرو به پرواز", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "چشمان من شبیه تو هرگز ندیده است", "link": "https://echolalia.ir/%da%86%d8%b4%d9%85%d8%a7%d9%86-%d9%85%d9%86-%d8%b4%d8%a8%db%8c%d9%87-%d8%aa%d9%88-%d9%87%d8%b1%da%af%d8%b2-%d9%86%d8%af%db%8c%d8%af%d9%87-%d8%a7%d8%b3%d8%aa/", "poem": "چشمان من شبیه تو هرگز ندیده است\nقربان آن کسی که تو را آفریده است !\nتو مثل آن بلور روانی که آسمان\nاز شهد وشیرو شعر تورا پروریده است\nیا آن که دست معجزه ساز خدا تو را\nاز روی کاردستی  شیطان کشیده است!\nگویی ازآب و آتش و باد و خیال و خاک\nیک قطره روی بوم حقیقت چکیده است\nشاید خدا برای تمام فرشتگان\nپیغمبری به نام شما برگزیده است\nشیرین که ماهپاره ی زیبای قصه هاست\nپیش طلوع روی تو حیرت دمیده است\nیوسف که دست بسته ی تقواست، پیش تو\nدستان بی اراده ی خود را بریده است !\nگیسوی چون کمند تو یلداتر از شب است\nپیشانی بلند تو مثل سپیده است\nتو آن پدیده ای که زبان از تو عاجزاست\nهرکس بخواهد از تو بگوید پدیده است.. !", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کشتار پست مدرن", "link": "https://echolalia.ir/%da%a9%d8%b4%d8%aa%d8%a7%d8%b1-%d9%be%d8%b3%d8%aa-%d9%85%d8%af%d8%b1%d9%86/", "poem": "جنگ به جنگ\nپیش می رفتیم\nکشتار پست مدرن\nمرگ آنی را پس می زد\nو ترس از سلاخی\nسوراخ خمپاره را\nناچیز می کرد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "درد جاودانگی", "link": "https://echolalia.ir/%d8%af%d8%b1%d8%af-%d8%ac%d8%a7%d9%88%d8%af%d8%a7%d9%86%da%af%db%8c/", "poem": "مردان برای جاودانگی می جنگند\nماه را فتح می کنند\nمی نویسند\nکشور گُشایی می کنند\nمی کُشند و کُشته می شوند…\nاما زنان برای جاودانگی کافی ست\nمعشوقِ شاعری شوند\nتا نام و یادشان را در شعر\nجاودانه کند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "خلوت ایینه", "link": "https://echolalia.ir/%d8%ae%d9%84%d9%88%d8%aa-%d8%a7%db%8c%db%8c%d9%86%d9%87/", "poem": "سبک چون پر\nظریف چون پروانه\nصدایش نوازش نسیم\nنگاهش زلال اب و مهربانیش الاله\nلیک شرم الوده به گناهی شیرین\nاخراو دلبسته ی سیمای اسمانی خویش\nعاشقانه های ناب  میسراید\nدرجشن شعر و نور و اینه\nپرنده ی نقره بال خسته از گردش کشتزاران طلا\nهم اواز  چلچله ها  میخواند:\nمیرسد از را ه سوار ِغروب رنگ پریده\nهمانکه  میشکند\nبلورین خلوت دختر و اینه  را\nبه موسیقی  کلامش\nهمان که انعکاس سیمایش\nچو الماس اشک ،میدرخشدبر گونه های دختر\nهمانکه زمرد چشمانش\nجنگل سبز رویاست\nThe Loneliness of Mirror\nLight as feather\nElegant as butterfly\nHer voice, soft as the caress of breeze\nHer look clear as water, and her kindness resembles Tulip\nBut, ashamed of a sweet guilt\nCause, she is fond of her celestial demeanour\nShe composes genuine ballads\nIn celebration of poetry, light and mirror\nThe silvery-winged bird is tired of roaming over the golden farms\nSings in chorus with the swallows:\nThe pale knight of the dusk arrives\nThe one who breaks\nThe crystalline loneliness of the girl and of the mirror\nThe one whose face’s reflection\nLike the pear of diamond, shines on the girl’s cheeks\nThe one whose eye’s emerald\nIs the forest of dreams\nWritten by \nNovember 6,2017", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "به تک درختی می‌مانی", "link": "https://echolalia.ir/%d8%a8%d9%87-%d8%aa%da%a9-%d8%af%d8%b1%d8%ae%d8%aa%db%8c-%d9%85%db%8c%e2%80%8c%d9%85%d8%a7%d9%86%db%8c/", "poem": "به تک درختی می‌مانی\nدر دل کویری پهناور\nزیبا\nسبز\nاستوار\nآری عزیزم\nتو تنها نشانه‌ی حیاتی\nدر این برهوت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کانفورمیست", "link": "https://echolalia.ir/%da%a9%d8%a7%d9%86%d9%81%d9%88%d8%b1%d9%85%db%8c%d8%b3%d8%aa/", "poem": "خود گور خودش را کنده\nتاریخ تولدش را بیاد ندارد\nسربازی ترسو بوده\nهیچگاه کرشمه ی سنگر را نینگاشته !\nمدام دشمن را دوست میداشت\nحلقە میکرد دستانش را بر گردن نعش رفقایش\nو امید پیروزی را وامی‌بخشید!\nواپسین لقمه‌ی نقشه‌اش را بلعید\nآخرین مسند را تصاحب می کرد\nو نرم نرمک خطبه ی صلح را میخواند!\nخود بە تنهایی قراردادی بود مابین طبقه اول و دوم ذهنش\nکه انسان‌کشی سوسیالیست بوده\nو همزمان صلح طلبی فاشیست!\nبر روی سفره‌ی کمونیستها بزرگ شده بود\nو همجوار مسجدی میزیست!\nخود بە تنهایی زار میزد کە عاشق شده\nخود گور خودش را نشان کرده\nلاک قرمزی خریده\nو ناخن دخترکی را رنگ میزد و به بوسه ای تلخ رسیده\nتلخ به‌سان آدرس خانه‌ای که سالها متروکە بودە\nهمان خانه که هر صبح با درش خلوت میکرد\nو عصر ها هم پنجره اش را می‌بغضاند!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "در من مرده‌های زیادی دفن شده‌اند", "link": "https://echolalia.ir/%d8%af%d8%b1-%d9%85%d9%86-%d9%85%d8%b1%d8%af%d9%87%e2%80%8c%d9%87%d8%a7%db%8c-%d8%b2%db%8c%d8%a7%d8%af%db%8c-%d8%af%d9%81%d9%86-%d8%b4%d8%af%d9%87%e2%80%8c%d8%a7%d9%86%d8%af/", "poem": "در من مرده‌های زیادی دفن شده‌اند\nو آنکه تو را دوست می‌داشت\nآخرین مردانی بود\nکه از رودخانه گذشتند\nاز من گذشتند\nبا ساق‌های گل آلود و انگشتان زخم خورده\nو من\nسال‌هاست\nدر این میانه از تو سفر می‌کنم\nبا خزه‌ها و سنگریزه‌هایی که در من است\nو عاشق‌ترین ماهی‌هایم\nبی آنکه یک قدم\nحتی یک قدم از تو دور شده باشم!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زندگی", "link": "https://echolalia.ir/%d8%b2%d9%86%d8%af%da%af%db%8c/", "poem": "به تو که فکر می کنم\nغباری از ذرات نا ممکن تو\nدر حوالی هوایم\nشکل ممکن تو را می گیرند\nتو شرط می کنی که مرا\nدر همان حوالی ناممکن به مهمانی فرا بخوانی\n“تا وقتی که لمست نکنم”\nآن وقت جانی تازه بگیری\nشرط سنگین “هادس” بر ” ارفئوس ”\nندیدن به شرط زنده شدن دوباره\nمن محو تماشای تو می شوم\nفارغ از لمس تو\nحالا غبار تاریکت\nجهانی از نور می شود\nتو در ابتدای جان گرفتنت هستی\nو حیاتی تازه\nدلبستگی ناممکن من به تو بیشتر\nتو می خندی\nخنده ات در تاریکی حباب می شکند\nتوان داشتن انگشتانم\nبرای لمس تو در من سست می شود\nتو را لمس می کنم\nلحظه ای کوتاه!\nشرط شکسته می شود\nحباب می شکند\nتو در ابتدای جانی تازه\nمثل ذرات برف\nبه دنیای ناممکن بر می گردی\nدستانم در انتهای شوق لمست\nدوباره تو را گم می کند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پیشامد", "link": "https://echolalia.ir/%d9%be%db%8c%d8%b4%d8%a7%d9%85%d8%af/", "poem": "گاهی وقتها پیش می آید\nمن و تو\nپیش آمده ایم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "عصر حواشی", "link": "https://echolalia.ir/%d8%b9%d8%b5%d8%b1-%d8%ad%d9%88%d8%a7%d8%b4%db%8c/", "poem": "اندوه من این است که در عصر حواشی\nیک لحظه به فکر ِ من ِ بیچاره نباشی\nدریاچه ی قم باشی و بر زخم دل من\nاز شوری خود بر دلم هربار بپاشی\nیک منبع عالِم خبر آورد که یک عمر\nتو عامل هرگونه غم و درد و خراشی\nاز دست تو رنجور شد آبادی عاشق\nای وای به حال دل معشوقه ی ناشی\nحاشا که دهاتیست دل نازک و تنهام\nامروز که دل بست به تو بچه ی کاشی\nاز منظر من عشق دلیل است به عالَم\nدر نزد تو هم باز چه کشکی و چه آشی\nسنگین شده در سینه ی من قلب رئوفم\nاز دست تو ای کارگر سنگ تراشی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زیبایی", "link": "https://echolalia.ir/%d8%b2%db%8c%d8%a8%d8%a7%db%8c%db%8c/", "poem": "باور کن زیبایی هم  میتواند\nسرنوشت غم انگیزی باشد\nگل ها خوب می شناسند\nاندوه شکسته شدن را\nبا دست های کسی که\nمست عطر تن توست\nگاهی در امتداد نگاه  زنان  زیبا\nبه زخم های نامرئى میرسی\nبه جراحت رودخانه ای آرام\nکه هزار قایق\nبه هنگام پیش رفتن\nسینه اش را شکافته باشند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "امتداد نگاه زنان زیبا", "link": "https://echolalia.ir/%d8%a7%d9%85%d8%aa%d8%af%d8%a7%d8%af-%d9%86%da%af%d8%a7%d9%87-%d8%b2%d9%86%d8%a7%d9%86-%d8%b2%db%8c%d8%a8%d8%a7/", "poem": "باور کن زیبایی هم می تواند\nسرنوشت غم انگیزی باشد\nگل ها خوب می شناسند\nاندوه شکسته شدن را\nبا دست های کسی که\nمست عطر تن توست\nگاهی در امتداد نگاه زنان زیبا\nبه زخم های نامرئى میرسی\nبه جراحت رودخانه ای آرام\nکه هزار قایق\nبه هنگام پیش رفتن\nسینه اش را شکافته باشند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "می توان باتو از عشق گفت", "link": "https://echolalia.ir/%d9%85%db%8c-%d8%aa%d9%88%d8%a7%d9%86-%d8%a8%d8%a7%d8%aa%d9%88-%d8%a7%d8%b2-%d8%b9%d8%b4%d9%82-%da%af%d9%81%d8%aa/", "poem": "می توان باتو از عشق گفت\nروی تمام برگهای خشک پاییز رقصید\nچون کودکی بشاش در هر گودال خیس از اشک ابرها چرخید\nمی شود چون باد بی هوش وزید\nمی شود با تو  اوج قاف هم در نوردید\nاما\nبی تو سنگم\n“تیپا خورده و مهجور”\nیا شرابی سخت تلخ و سخت مسموم\nیا زغالی که بر جایی از آتشی جان سوز مانده\nماتم یخ بسته برکه آبی از برف برجای\n سرد\nسخت ماسید", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "خروپف", "link": "https://echolalia.ir/%d8%ae%d8%b1%d9%88%d9%be%d9%81/", "poem": "درخت پیر\nخروپف می کرد\nگنجشک کوچک\nکلافه شد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "سوت", "link": "https://echolalia.ir/%d8%b3%d9%88%d8%aa-%d8%a2%d8%b1%d9%88%d8%b2-%d9%86%d9%88%d8%b1%db%8c/", "poem": "جنگل\nاز شدت درخت\nگم شده بود\nو ماه\nاز آن بالا\nنگاه می کرد\nیاد تو افتادم\nموهای سیاهی\nکه روی صورتت ریخته بود\nلحظه ای که چهارپایه را کشیدند\nو گریه های مادرت\nبه جایی نرسید\nجنگل\nاز شدت درخت\nگم شده بود\nو ابرها\nآسمان را گرفته بودند\nراه می رفتم و سوت می زدم\nو به دست و پا زدنت فکر می کردم\nبه ناباوری بزرگی\nکه در چشمهای تو بود", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "جایی دگر باید مرا", "link": "https://echolalia.ir/%d8%ac%d8%a7%db%8c%db%8c-%d8%af%da%af%d8%b1-%d8%a8%d8%a7%db%8c%d8%af-%d9%85%d8%b1%d8%a7/", "poem": "در کوی گریان­‌مسلکان، هر دم پریشان می­‌شوم\nدر بزمِ هر پیر و جوان، ناگه به‌طغیان می­‌شوم\nجایی دگر باید مرا، منزل چراغانی کنم\nگر آسمان یاری کند، مفتون باران می­‌شوم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "مذاکره", "link": "https://echolalia.ir/negotiate/", "poem": "درخت­ها انقلاب کردند\nمردی برای مذاکره آمد\nکه تبر داشت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "درخت انجیر", "link": "https://echolalia.ir/%d8%af%d8%b1%d8%ae%d8%aa-%d8%a7%d9%86%d8%ac%db%8c%d8%b1/", "poem": "وسط کوچه\nزیر درخت انجیر ایستاده‌ام\nبا عاشقانه هایی\nکه به هیچ کجا قد نمی‌دهد\nنفرین می‌کنم خودم را\nکه زیبایی‌ات را\nبا مهربانی\nاشتباه گرفتم\nسرزنش می‌کنم قلب‌ام را\nکه می‌ پنداشت\nراهی به تو دارد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "بهتر از من", "link": "https://echolalia.ir/%d8%a8%d9%87%d8%aa%d8%b1-%d8%a7%d8%b2-%d9%85%d9%86/", "poem": "می‌دانم\nبا کاسه‌های گلدار چینی\nپشت سرم آب نمی‌پاشی\nبعد از رفتن‌ام\nکم حرف نمی‌شوی\nکم نمی آوری\nبه زودی\nکسی را پیدا می­ کنی\nکه بهتر از من باشد\nو تمام بدی­ های تو را\nنادیده بگیرد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "رادیو دریا", "link": "https://echolalia.ir/%d8%b1%d8%a7%d8%af%db%8c%d9%88-%d8%af%d8%b1%db%8c%d8%a7/", "poem": "الو\nصدای مرا\nاز رادیو دریا می­ شنوید\nوقتی دریا آرام است\nو قلب ام\nناآرام\nماهیگران به دریا رفته ­اند\nتا در تورهای خود\nپری دریایی بیاورند\nمن به بازار می­ روم\nتا طناب زردی بخرم\nالو…\nهوای اینجا شرجی است\nمن به خانه برگشته ام\nو مثل آخرین ماهی\nدر تور ماهیگیران\nدست و پا می­ زنم\nالو…\nصدای مرا …\nنمی شنوید دیگر!\nنه از رادیو دریا\nنه از هیچ ساحل دیگری\nماهیگران دست خالی برگشته ­اند\nو آخرین پری دریایی\nخودش را دار زده است", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "وسط مهلکه و دود فراموشم کرد", "link": "https://echolalia.ir/%d9%88%d8%b3%d8%b7-%d9%85%d9%87%d9%84%da%a9%d9%87-%d9%88-%d8%af%d9%88%d8%af-%d9%81%d8%b1%d8%a7%d9%85%d9%88%d8%b4%d9%85-%da%a9%d8%b1%d8%af/", "poem": "وسط مهلکه و دود فراموشم کرد\nآنکه معشوقه ی من بود فراموشم کرد\nآنکه از شعر فقط قافیه را می فهمید\nدرد هایی به من افزود فراموشم کرد\nشرط کردیم که یکباره به دریا بزنیم\nته این معامله بی سود فراموشم کرد\nرد شد از اسم من و رفت به دنیای خودش\nمثل خشکیدن یک رود فراموشم کرد\nتا که از حافظه و خاطره ها خط خوردم\nدو قدم مانده به بدرود فراموشم کرد\nدر دلم بود امیدی که مرا می بیند\nوای بر من ، خود معبود فراموشم کرد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "بداخلاقی عصرهایت", "link": "https://echolalia.ir/your-eternity/", "poem": "بداخلاقی عصرهایت\nسوزنی است که مخصوصن نخش نمی‌کنم\nمن دوست دارم\nدکمه‌ی آخر مانتوام باز باشد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "درباره تو", "link": "https://echolalia.ir/about-you/", "poem": "دلتنگی شبیه تو نیست\nگاه و بی گاه در می ­زند\nهر جا دلش خواست می­ نشیند\nو با حسادت عجیبی\nدرباره تو حرف می­ زند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زنگ می‌زدی", "link": "https://echolalia.ir/%d8%b2%d9%86%da%af-%d9%85%db%8c%e2%80%8c%d8%b2%d8%af%db%8c/", "poem": "زنگ می‌زدی\nیک تلفن کوچک\nدو دقیقه‌ای وسایلم را جمع می‌کردم\nمداد و مسواک و مسکن\nنه\nمسکن هم بر نمی‌داشتم\nدامن و لباس خواب فقط\nبعد\nسفر که نه\nگم می‌شدیم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "اگر گرسنه در خیابان قدم بزنی", "link": "https://echolalia.ir/%d8%a7%da%af%d8%b1-%da%af%d8%b1%d8%b3%d9%86%d9%87-%d8%af%d8%b1-%d8%ae%db%8c%d8%a7%d8%a8%d8%a7%d9%86-%d9%82%d8%af%d9%85-%d8%a8%d8%b2%d9%86%db%8c/", "poem": "یک درخت می تواند بستنی باشد باطعم طالبی\nماه یک تخم مرغ آپز\nافتاب سیب زمینی پوست کنده\nسنگ فرش ها شیرینی\nبا طرح های مختلف و خوشمزه\nابرها می توانند یک بشقاب برنج باشند\nآدم ها همین طور\nتنها به شرطی که کاملا بی پول باشی\nو گرسنه در خیابان قدم بزنی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "آمدی خنجر خود را به نگاهم بزنی", "link": "https://echolalia.ir/%d8%a2%d9%85%d8%af%db%8c-%d8%ae%d9%86%d8%ac%d8%b1-%d8%ae%d9%88%d8%af-%d8%b1%d8%a7-%d8%a8%d9%87-%d9%86%da%af%d8%a7%d9%87%d9%85-%d8%a8%d8%b2%d9%86%db%8c/", "poem": "آمدی خنجر خود را به نگاهم بزنی\nتا شبی یک تنه بر قلب سپاهم بزنی\nقلمت را بزنی داخل این جوهر خون\nرنگ قرمز به دل تخته سیاهم بزنی\nبنشینی وسط راه و میان کوچه\nهر قدم تابلوی ایست به راهم بزنی\nپشت آن لحظه که در راست ترین ناحیه ام\nساده برچسب دروغین به گواهم بزنی\nسایه ات را بکشانی به سر وحشت من\nظالمانه به سر گریه و آهم بزنی\nروی این قله به سمتم بپری مثل پلنگ\nچنگ بر صورت زیبایی ماهم بزنی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کارگرها  زندگی ساده ای دارند", "link": "https://echolalia.ir/%da%a9%d8%a7%d8%b1%da%af%d8%b1%d9%87%d8%a7-%d8%b2%d9%86%d8%af%da%af%db%8c-%d8%b3%d8%a7%d8%af%d9%87-%d8%a7%db%8c-%d8%af%d8%a7%d8%b1%d9%86%d8%af/", "poem": "کارگرها\nزندگی ساده و\nزن های زیبایی دارند\nآنها هر روز\nدر پایان کار\nاز آسمان خراش ها\nابرهای سفید تازه\nبه خانه می برند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "جابجایی", "link": "https://echolalia.ir/%d8%ac%d8%a7%d8%a8%d8%ac%d8%a7%db%8c%db%8c/", "poem": "کاش\nبه جای آمدن\nمی­ رفتم\nو به جای رفتن\nمی­ آمدم\nهر اتفاق\nبا اتفاق دیگر\nجابجا می شد\nآنقدر جا به جا\nکه دست آخر\nآنکه می­ رفت\nمن بودم\nآنکه می­ ماند\nتو بودی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "شاید کسی در چشم من است", "link": "https://echolalia.ir/%d8%b4%d8%a7%db%8c%d8%af-%da%a9%d8%b3%db%8c-%d8%af%d8%b1-%da%86%d8%b4%d9%85-%d9%85%d9%86-%d8%a7%d8%b3%d8%aa/", "poem": "اتوبوسی آمده از تهران\nیکی از صندلی هایش خالی است\nقطاری می رود از تبریز\nیکی از کوپه هایش خالی است\nسینماهای شیراز پر از تماشاچی است\nکه حتما ردیفی از آن خالی است\nانگار یک نفر هست که اصلا نیست\nانگار عده ای هستند که نمی آیند\nشاید،کسی در چشم من است\nکه رفته از چشمم\nنمی دانم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کاش دوباره به خاطرم نمی‌‌آمدی", "link": "https://echolalia.ir/%da%a9%d8%a7%d8%b4-%d8%af%d9%88%d8%a8%d8%a7%d8%b1%d9%87-%d8%a8%d9%87-%d8%ae%d8%a7%d8%b7%d8%b1%d9%85-%d9%86%d9%85%db%8c%e2%80%8c%e2%80%8c%d8%a2%d9%85%d8%af%db%8c/", "poem": "کاش دوباره به خاطرم نمی‌‌آمدی\nکاش هر کدام از ما\nدر همان سالها پیش مانده بودیم\nکاش پس از این سالهای دور دور\nتصویر هامان\nاز عکس‌ها بیرون نمی‌آمد\nکسی‌ از گذشته‌های خوب خوب\nآغوش باز نمی کرد\nسرم با سینه ات آشنا نمی‌شد\nکاش آن آرامش گم شده\nهرگز باز نمی‌‌گشت\nکاش بوسه ات\nطعمی غریب و تلخ داشت\nکاش ما را گریزی بود\nاز دوست داشتن\nکاش شانه به شانه ی هم\nدر قاب روی طاقچه می‌ماندیم\nآنوقت\nنیازی به درکِ این آدم‌های تازه\nبا پیراهنی آغشته به عطر‌های تازه، نبود\nهر کدامِ ما\nزندگی‌ خودش را داشت\nتو، با زنی‌ شبیه من\nمن، با مردی شبیه تو", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "مسافر", "link": "https://echolalia.ir/%d9%85%d8%b3%d8%a7%d9%81%d8%b1/", "poem": "تهران\nهمیشه مسافر است\nبا چمدانی در دست\nاز این اتوبان\nبه آن اتوبان", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "لب هایت نمی گذارد", "link": "https://echolalia.ir/%d9%84%d8%a8-%d9%87%d8%a7%db%8c%d8%aa-%d9%86%d9%85%db%8c-%da%af%d8%b0%d8%a7%d8%b1%d8%af/", "poem": "می خواهم به حرف هایت گوش کنم\nلب هایت نمی گذارد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دلم گوزن  تیر خورده ای", "link": "https://echolalia.ir/%d8%af%d9%84%d9%85-%da%af%d9%88%d8%b2%d9%86-%d8%aa%d9%8a%d8%b1-%d8%ae%d9%88%d8%b1%d8%af%d9%87-%d8%a7%db%8c/", "poem": "دلم گوزن  تیر خورده ای\nکه در پنهان جای دره\nماغ می کشد\nدیگران می شنوند\nمن اما\nجان می کنم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پدرم کارگر بود", "link": "https://echolalia.ir/%d9%be%d8%af%d8%b1%d9%85-%da%a9%d8%a7%d8%b1%da%af%d8%b1-%d8%a8%d9%88%d8%af/", "poem": "پدرم کارگر بود\nمرد با ایمانی\nکه هر بار نماز می خواند\nخدا\nاز دست هایش خجالت می کشید!", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کاری را که هیچ‌وقت انجام نخواهم داد", "link": "https://echolalia.ir/%da%a9%d8%a7%d8%b1%db%8c-%d8%b1%d8%a7-%da%a9%d9%87-%d9%87%db%8c%da%86%e2%80%8c%d9%88%d9%82%d8%aa-%d8%a7%d9%86%d8%ac%d8%a7%d9%85-%d9%86%d8%ae%d9%88%d8%a7%d9%87%d9%85-%d8%af%d8%a7%d8%af/", "poem": "چیزی ته کشو\nشب‌ها تپانچه‌ام را چک می‌کنم\nهمه چیز باید درست باشد\nماشه خوب چکانده شود\nگلوله به موقع آتش کند\nجذاب است\nکاری را که هیچ‌وقت انجام نخواهم داد\nمو به مو مرور می‌کنم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "نامه", "link": "https://echolalia.ir/%d9%86%d8%a7%d9%85%d9%87/", "poem": "بنشین و برای من نامه ای بنویس\nاز خودت بگو\nچیزهایی که گمان می کنی\nفراموش کرده ای\nولی هنوز\nبه آنها فکر می کنی\nاز روزمرگی هایت\nهر اتفاق کوچکی\nکه قلب بزرگت را به درد می آورد\nو همراه تو\nبه رختخواب می آید\nاز چین و چروکهای صورتت\nسفیدی موهایت\nاز گریه هایی که زیر دوش آب گرم\nشسته می شوند\nو دور از چشم نزدیکانت\nبه فاضلاب می ریزند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "بگذار", "link": "https://echolalia.ir/%d8%a8%da%af%d8%b0%d8%a7%d8%b1/", "poem": "بگذار ترانه ام سبز باشد\nریشه از تن اَت آغاز شود و بر من بپیچد\nبگذار بغض راه خود را گم کند\nو در بن بست یک کوچه فراموش شود\nبگذار آسمان سقف مان باشد\nو گرمای دستان مان پاییز را عبور دهد\nبگذار باد پایان سرگردانی را ببیند\nو عشق توفان را رام کند\nبگذار شب های تاریک مژده ی صبح دهند\nو در مهمانی خورشید امید بتابد\nبگذار عبور کنیم زندگی را\nدر آستانه ی فردا", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "عابر زندگی", "link": "https://echolalia.ir/%d8%b9%d8%a7%d8%a8%d8%b1-%d8%b2%d9%86%d8%af%da%af%db%8c/", "poem": "صدای زنگ دارِ پای عابری\nکه زندگی را قدم می زند\nآرام آرام خواب پریشانی هایت را\nپایان می برد\nو هجوم آفتاب\nقلعه ی تاریکی ها را\nفتح می کند،\nتا دستان ات ستاره بچینند\nو سایه ها در روشنای صبح\nبه بن بست برسند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "اگر زنی سقوط نکند", "link": "https://echolalia.ir/%d8%a7%da%af%d8%b1-%d8%b2%d9%86%db%8c-%d8%b3%d9%82%d9%88%d8%b7-%d9%86%da%a9%d9%86%d8%af/", "poem": "هیچ مردی نمی‌خواهد\nعاشق زنی شود\nکه در سیرک کار می‌کند\nاز آن زن‌ها که باید روی طناب راه بروند\nعاشق زنی شود\nکه هر لحظه ممکن است سقوط کند\nو اگر سقوط نکند\nهزار‌ها نفر برایش\nکف می‌زنند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "چگونه خیره نشوم به مردم", "link": "https://echolalia.ir/%da%86%da%af%d9%88%d9%86%d9%87-%d8%ae%db%8c%d8%b1%d9%87-%d9%86%d8%b4%d9%88%d9%85-%d8%a8%d9%87-%d9%85%d8%b1%d8%af%d9%85/", "poem": "چگونه خیره نشوم به مردم\nکه می‌خندند و می‌بلعند هم را\nدر خیابان‌ها\nتنه می‌زنند\nبه زنِ جوانِ مو سفید تو\nو\nنمی‌دانند\nمردی\nتمام روز ایستاده‌\nبه شب نگاه می‌کند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "پلک های لرزان", "link": "https://echolalia.ir/%d9%be%d9%84%da%a9-%d9%87%d8%a7%db%8c-%d9%84%d8%b1%d8%b2%d8%a7%d9%86/", "poem": "کجای مصرع آخر، نوشت باران را ؟\nغروب زخمی شهر و سکوت آبان را\nنگاه کرد خودش را درون آینه باز\nدوباره بست کمی چشم های حیران را\nبلند شد… همه جا را نگاه کرد و نشست\nکِشید روی سرش، دست های بی جان را\nوزید بوی تنش، روی پرده ها انگار\nگرفت بغض غریبی، گلوی گلدان را\nو باز می زنی از شعرهای من بیرون\nبرای آنکه نخوانی، غم زمستان را…\nهوا، هوایِ تو بود و غزل بهانه ی من\nکمی قَلَم زدم این پلک های لرزان را", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "سینه ی کبود", "link": "https://echolalia.ir/%d8%b3%db%8c%d9%86%d9%87-%db%8c-%da%a9%d8%a8%d9%88%d8%af/", "poem": "ای زن میان این همه زندان چه می کنی؟!\nبا حُقّه های تازه ی رِندان، چه می کنی؟\nبا دست های بسته و با سینه ای کبود\nاینجا… کنارِ نَعشِ خیابان، چه می کنی؟!\nگیرم بهار هم بنوازد تو را دَمی\nبا پنجه های سردِ زمستان، چه می کنی؟!\nتقویم های کهنه ی خود را ورق زدی\nبا روزهای زخمی آبان، چه می کنی؟!\nهرشب میانِ بستر خود دَرد می کشی\nبا صدهزار خوابِ پریشان، چه می کنی؟\nبا هر نگاه، رویِ تنت زخم می شود\nزخمی تر از همیشه و عُریان، چه می کنی؟!\nجامانده ای میان نفس های خسته ات\nبا دست و پای خسته و بی جان، چه می کنی؟\nگاهی میان خنده و گاهی میان اشک\nگیج و خراب و واله و حیران، چه می کنی؟!\nنام تو را نوشتم و باران گرفت باز…\nاینجا … به زیرِ شُرشُرِ باران، چه می کنی؟", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "از درد لبریزم", "link": "https://echolalia.ir/%d8%a7%d8%b2-%d8%af%d8%b1%d8%af-%d9%84%d8%a8%d8%b1%db%8c%d8%b2%d9%85/", "poem": "وقتی کنارم نیستی از درد لبریزم\nباید که از این زخم ها قدری بپرهیزم\nمن سال ها در گُور خود بی شعر خوابیدم\nشاید که با یک بوسه ات از جای برخیزم\nگاهی تو را می آورم از روزهای دور\nقدری غزل می خوانی و هی اشک می ریزم\nگم گشته ای در لایِ تقویم غزل هایم\nای کاش می شد تا تو را بر گردن آویزم\nچون گِردبادی زخم خورده، گیج و سرگردان\nرَد می شوم از روزهایت… مثلِ پاییزم\nخوابم نمی آید در این شب های تنهایی\nبا دست های بسته ام، هر شب گلاویزم\nبیهوده می گردی به دنبالم… گریزانم\nحالم بد است این روزها، از درد لبریزم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "می ترسم", "link": "https://echolalia.ir/%d9%85%db%8c-%d8%aa%d8%b1%d8%b3%d9%85/", "poem": "مرا هر لحظه می خوانی و از تکرار، می ترسم\nمن از این زخم های کهنه و تب دار، می ترسم\nمرا آتش زدی و باد با خاکسترم رقصید\nمَجالم ده… نگویم، چون که از اسرار، می ترسم\n«شب تاریک و بیم موج و گردابی چنین هایل»\nمن از این گردباد و بحر ناهموار، می ترسم\nزمستان شد، شبیه ابرهای خسته جا ماندیم\nشدم خاکستر سردی که از سیگار، می ترسم\nمن و تو چون کبوترهای زخمی در قفس بودیم\nاز این آوازهای گیج و ناهنجار، می ترسم\nبه آهنگ صدای مرگ، چرخیدیم و چرخیدیم\nمن از این شکل ها و گردش پرگار، می ترسم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "مردن در آغوش تو", "link": "https://echolalia.ir/%d9%85%d8%b1%d8%af%d9%86-%d8%af%d8%b1-%d8%a2%d8%ba%d9%88%d8%b4-%d8%aa%d9%88/", "poem": "با خیالت زندگی می کنم\nو با خودت عاشقی\nکاش دو بار زاده می شدم\nیکی برای مردن در آغوش تو\nیکی برای تماشای عاشقی کردنت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "در باران", "link": "https://echolalia.ir/%d8%af%d8%b1-%d8%a8%d8%a7%d8%b1%d8%a7%d9%86/", "poem": "و باز شد در و مردی خزید در باران\nو باد بوی تنش را وزید در باران\nدوباره عقربه ها را عقب کشید و نشست\nو پله پله تنش را کشید در باران\nبرهنه روی نفس های باد می رقصید\nسیاه گیسو و رقصی چو بید در باران\nسکوت و بُهت عجیبی ز پیکرش گُل کرد\nو تَن تَتَن، تَن خود را شنید در باران\nجدا از این من و ما بود و هرچه بود و نبود\nنگاه گم شده ای ناپدید، در باران\nتنی به آب زد و زیر آسمان گُم شد\nو زیر پیرهنش، آرمید در باران\nسلام کرد به قابی که سرد و خالی بود\nگلوی خاطره ها را بُرید در باران\nتمام زندگی اش را گذاشت در بیتی\nو شاه بیتِ دلش را ندید در باران\nفقط به حکم غزل، پا گذاشت در بیتم\nو چکه چکه غزل را، چکید در باران\nتنش بدون سرش، عاشقانه می رقصید\nفرشته ای شد و ناگه پرید در باران\nمفاعلن فعلاتن، چکید بر سَرِ شعر\nشکست پُشت غزل را، خمید در باران\nزمان دفن غزل را درست یادم نیست\nکه ناگهان غزلی آفرید در باران", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "رد پای غزل", "link": "https://echolalia.ir/%d8%b1%d8%af-%d9%be%d8%a7%db%8c-%d8%ba%d8%b2%d9%84/", "poem": "سکوت بود و تماشایِ رد پای غزل\nدلم گرفت نوشتم کمی برای غزل\nگرفته بوی تنت را تمامِ طول مسیر\nاز ابتدای غزل تا به انتهای غزل\nزبانِ حال دلم را کسی نمی فهمد\nبه جزء نگاهِ پریشان و آشنای غزل\nبگو به مطرب مجلس که برندارد ساز\nهوای میکده پر گشته از صدای غزل\nزدم به سینه ی دریا دراین سیاهی شب\nسپرده ام دل خود را به ناخدای غزل\nدوباره می زند انگار دست و پا این دل\nبرای آنکه بگیرد کمی هوای غزل\nغروب گشته و باید دوباره برگردیم\nپر از سکوت و پر از نانوشته های غزل", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تفنگ شانه می خواهد", "link": "https://echolalia.ir/%d8%aa%d9%81%d9%86%da%af-%d8%b4%d8%a7%d9%86%d9%87-%d9%85%db%8c-%d8%ae%d9%88%d8%a7%d9%87%d8%af/", "poem": "تفنگ شانه می خواهد\n-چون من\nکه تکیه کند\nگلوله می رقصد\n– چون من\nدر راه تا برسد\nو اشک و گلوله هر دو شانه ای را می لرزانند\nعشق و جنگ\nهر دو به یک مقصود می رسند\nآنکه شلیک می کند\nناگزیر\nیک چشم را باز می گذارد\nاما\nآنکه عاشق می شود\nهر دو چشمش را می بندد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "آدم برفی", "link": "https://echolalia.ir/%d8%a2%d8%af%d9%85-%d8%a8%d8%b1%d9%81%db%8c/", "poem": "تو آدم برفی بودی با صورتی\nبی روح\nو چشمانی\nکه به سیاهی شب\nباز می شدند\nروزهای برفی\nحرف از ماندن می زدی\nروزهای آفتابی\nحرف از رفت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "درد فراق تو", "link": "https://echolalia.ir/%d8%af%d8%b1%d8%af-%d9%81%d8%b1%d8%a7%d9%82-%d8%aa%d9%88/", "poem": "خودم را به چیزهای بسیاری شبیه کردم\nتا در فراق تو\nشعری تازه بگویم\nاما برعکس شد\nهمه ی آن چیزها شبیه من شدند\nو درد فراق گرفتند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کجا دلتنگی کسی را کشته است؟", "link": "https://echolalia.ir/%da%a9%d8%ac%d8%a7-%d8%af%d9%84%d8%aa%d9%86%da%af%db%8c-%da%a9%d8%b3%db%8c-%d8%b1%d8%a7-%da%a9%d8%b4%d8%aa%d9%87-%d8%a7%d8%b3%d8%aa/", "poem": "کجا دلتنگی کسی را کشته است؟\nبا کدام خنجر آبدیده؟\nدلتنگی قاتل نبوده هیچوقت\nدزدی ست گردنه گیر\nدر لحظه هایی که فکرش را هم نمی کنی\nکمین می کند\nو چنان به تاراجت می برد\nکه خزان\nدرخت تابستان را\nآنگاه\nتو\nمن\nما\nهمگی\nآرزوی مرگ می کنیم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "تنهایی", "link": "https://echolalia.ir/%d8%aa%d9%86%d9%87%d8%a7%db%8c%db%8c/", "poem": "نگاه کن که اسیرم، اسیر تنهایی\nقسم به شعر، ندیدم نظیر تنهایی\nمن و هجومِ غزل ها و بی کسی در باد\nغروب زخمی شهر و مسیر تنهایی\nهمیشه طرح نگاهم، سیاه می افتاد\nهمیشه چشم و دلم بود، گیر تنهایی\nامیر کشور دردم که در مقابل دل\nدوباره تکیه زدم بر سریر تنهایی\nبهار، پشت نفس های شهر می پوسید\nو سوخت خاطره ها در کویر تنهایی\nفرار می کنم و آسمان به دنبالم\nنشسته بر پر و بالم، حریر تنهایی\nکنار نعش من امشب، قشنگ می رقصی!!\nبه نغمه های طربناکِ پیر تنهایی\nهزار بار پریدم… نرفته افتادم\nنگاه کن که منم، سر به زیر تنهایی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "برای سکوتت این خانه کوچک است", "link": "https://echolalia.ir/%d8%a8%d8%b1%d8%a7%db%8c-%d8%b3%da%a9%d9%88%d8%aa%d8%aa-%d8%a7%db%8c%d9%86-%d8%ae%d8%a7%d9%86%d9%87-%da%a9%d9%88%da%86%da%a9-%d8%a7%d8%b3%d8%aa/", "poem": "برای سکوتت این خانه کوچک است\nدنیا برای کلماتت حجم کمی است\nرقصت در آغوشم نمی گنجد\nسمفونی تنفس تو را سازهای ناشناخته ای نواخته اند..\nدیوارها را از این خانه بردارند\nمرزها را از دنیایی که در آن نفس می کشیم\nرها نمی شویم\nبرقص\nبگذار دیوارهای ناپیدایی فرو بریزند که آزادی ما را محبوس کرده اند!\nتکلم کن\nباکلماتی که سازها نمیشناسند\nنظم واژه ها را به هم بریز\nمگذار این همه بند مجابمان کند\nبه سکوتی که از صدای تو خالی است\nو از پاسخ من\nنامم که بر چله ی صدای تو می نشیند\nتهدید جهان است\nبه اشتیاقی که مرز نمی شناسد\nو شوق کودکانه من به شنیدن آن صدا\nکلاغ ها را\nاز شاخه های سپیدارمان می پراند", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "برای من باشی", "link": "https://echolalia.ir/%d8%a8%d8%b1%d8%a7%db%8c-%d9%85%d9%86-%d8%a8%d8%a7%d8%b4%db%8c/", "poem": "دلم خوش است همیشه برای من باشی\nچه فرق می کند اصلا؟!… خدایِ من باشی\nدرست پشتِ همین بیت ها، قدم بزنیم\nغزل غزل بنویسم، صدایِ من باشی\nو بعد بویِ تنت را بریز تویِ اتاق\nنَفَس بگیرم و قدری، هوای من باشی\nغریبگی نکنی با بهانه های دلم\nدر این سکوت، کمی آشنای من باشی\nغروب ها بنشینم تِراس و با گیتار\nوبعد یک نخِ سیگار، چای من باشی\nمرا ندیده نگیری و نگذری از من\nمیان دلهره هایم، عصای من باشی\nچه جای واهمه از پنجه های طوفان است؟!\nچه جای ترس؟؟!… اگر ناخدایِ من باشی\nهمیشه جای تو بودن برایِ من خوب است\nنمی شود که همیشه، تو جایِ من باشی\nبه این امید، سر از پا نمی شناسم باز\nکه ابتدایِ من و انتهایِ من باشی\nحدیثِ عشق تو پایان ندارد انگاری!!\nبیا… بیا که کمی، ماجرایِ من باشی\nکجایِ این غزلم لَنگ می زند این بار؟!\nچه خوب می شد اگر، پا به پایِ من باشی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "گُم می شد", "link": "https://echolalia.ir/%da%af%d9%8f%d9%85-%d9%85%db%8c-%d8%b4%d8%af/", "poem": "غروب بود و زنی بی قرار، گُم می شد\nمیان کوچه کسی در غبار، گم می شد\nچقدر آمدنت دیر می کند این بار!!\nواسب قصه ی ما، بی سوار، گم می شد\nمیان ماندن و رفتن، دو بیت… فاصله بود\nو بیت بعد… که قبل از فرار، گم می شد\nتمام خاطره ها را، شمُرد و بعد از آن\nشبیه خاطره ای بی مَزار، گم می شد\nچقدر قافیه گم شد در آن سکوت غریب!!\nبه روی دامن سرخش، انار، گم می شد\nنوشت پشت دو تا پلک های بارانی\nو ذره ذره تنش روی دار، گم می شد\nتبر گرفته به دوش و عجیب می آمد!\nو در برابر چشمش، بهار، گم می شد\nسرود یک غزل از روزهای دلتنگی\nمیان هق هق و شعرش، سه تار، گم می شد\nکجاست مردی فردین و داش آکُل ها؟\nکه پهلوان تو در لاله زار، گم می شد\nبه ذهنِ تیر و کمان ها گذر نکرد آن روز\nغزال خسته که قبل از شکار، گم می شد\nتمام قافیه ها را گذاشت در چمدان\nکه قبل مصرع آخر، قطار، گم می شد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دعای باران", "link": "https://echolalia.ir/%d8%af%d8%b9%d8%a7%db%8c-%d8%a8%d8%a7%d8%b1%d8%a7%d9%86/", "poem": "پشت تمام ابرها\nهیچ خورشیدی نبود\nو ما در تاریکی\nدعای باران می خواندیم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "رقصِ بر طناب", "link": "https://echolalia.ir/%d8%b1%d9%82%d8%b5%d9%90-%d8%a8%d8%b1-%d8%b7%d9%86%d8%a7%d8%a8/", "poem": "نگاه کن که شبی وقت خواب، خواهم مرد\nغریب و بی کس و با اضطراب، خواهم مرد\nسوأل های زیادی است در سرم، اما\nشبیه متهمی، بی جواب، خواهم مرد\nو بعد مثل غزل های نیمه کاره ی خود\nو در برابر مشتی عذاب، خواهم مرد\nشبیه مرگ پلنگی به زیر مهتاب و\nشبیه رقص تنی بر طناب، خواهم مرد\nشبیه حضرت آدم، چقدر تنهایم\nبدون حور و بهشت و ثواب، خواهم مرد\nغروب لحظه ی خوبی برای مردن نیست\nمیان خلق دو تا بیت ناب، خواهم مرد\nتمام ثانیه ها را شمرده ام تا مرگ…\nبرای کشتن خود، بی خشاب، خواهم مرد\nهمیشه مصرع آخر، هوا کمی سرد است\nشبیه کوه یخی، روی آب، خواهم مرد\nاگرچه آخر این داستان، غم انگیز است\nدرست مثل خودم، بی نقاب، خواهم مرد", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "گریه کنم", "link": "https://echolalia.ir/%da%af%d8%b1%db%8c%d9%87-%da%a9%d9%86%d9%85/", "poem": "مرا به یاد بیاور که زار گریه کنم\nبه شوق آمدنت بى قرار، گریه کنم\nمرا به نام خودت با غزل صدایم کن\nکه من به نام خودم انتظار، گریه کنم\nمسیرِ آمدنت را چقدر دوره کنم؟\nچقدر جان بکنم؟!…بى مزار، گریه کنم\nچگونه رد شوم از روزهاى بعد از تو؟\nچگونه پٓر بکشم؟!… بى حصار، گریه کنم\nچقدر خواب تبر؟! زخم هاى پى در پى\nبه شوق تازه شدن در بهار، گریه کنم\nچقدر ساز مخالف شوم به هر بزمى؟\nبه زخمه هاى غم انگیز تار، گریه کنم\nو باز مثل غزل هاى نیمه کاره ى خود\nنٓفٓس بگیرم و قبل از فرار، گریه کنم\nغروب ها بنشینم درون خود، تنها\nغریب و بى کس و بى غمگسار، گریه کنم\nدوباره مصرع آخر، دلم گرفته عزیز\nبیا که تا لبِ ریل و قطار، گریه کنم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "گندمزار", "link": "https://echolalia.ir/%da%af%d9%86%d8%af%d9%85%d8%b2%d8%a7%d8%b1/", "poem": "از گندم‌زارها که می‌گذرم\nدست‌ام به خوشه‌هاست\nدلم با تو\nاز خیابان که می‌گذرم\nیاد تو با من است\nچشم‌ام به چراغ راهنما\nراه که می‌روم با منی\nکندتر از من قدم برمی‌داری\nزودتر از من\nبه خانه می رسی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "زخم دلتنگی", "link": "https://echolalia.ir/%d8%b2%d8%ae%d9%85-%d8%af%d9%84%d8%aa%d9%86%da%af%db%8c/", "poem": "تنگ که می شود\nدلم\nبه خودم می بالم\nمثل سربازی که\nبه زخم هایش", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "شلیک", "link": "https://echolalia.ir/%d8%b4%d9%84%db%8c%da%a9/", "poem": "سکوتت را شنیدم\nآمدم تا\nاین تنهایی را تمام کنی\nتنهایی که\nمثل شاخ هایم هر روز قد میکشد\nو تو\nآخرین تیر نروژی ات را\nدر بدنم فرو کردی\nتا چشمهایم\nدکوراسیون خانه ات شوند\nاما\nبه شلیکت نیاز نبود\nمن گوزنی مرده بودم\nپیش از انکه تفنگت را نشان دهی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "هنگامی که روح زخمیِ مرا بوسیدی", "link": "https://echolalia.ir/%d9%87%d9%86%da%af%d8%a7%d9%85%db%8c-%da%a9%d9%87-%d8%b1%d9%88%d8%ad-%d8%b2%d8%ae%d9%85%db%8c%d9%90-%d9%85%d8%b1%d8%a7-%d8%a8%d9%88%d8%b3%db%8c%d8%af%db%8c/", "poem": "اشتباه نکن\nنه زیباییِ تو\nنه محبوبیتِ تو\nمرا مجذوب خود نکرد\nتنها آن هنگام که\nروح زخمیِ مرا بوسیدی\nمن عاشقت شدم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "مبادا", "link": "https://echolalia.ir/%d9%85%d8%a8%d8%a7%d8%af%d8%a7/", "poem": "گریه\nامانم را بریده بود\nوقتی پشت سر هم\nسیب می­ گفتم\nمی خواستم\nخنده­ ای باشم\nدر قاب عکس ­ات\nو پای این آسمان کبود\nبه کوچه آفتابی ­ات نرسد\nباران\nیکریز و بی ­ملاحظه می ­بارید\nو من\nپشت سر هم\nسیب می گفتم\nمبادا\nابرها\nضمیمه عکس ­ام باشد\nو در اتاق کوچک ­ات\nباران بگیرد\n# آرزو نوری", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "این درخت که امروز منم", "link": "https://echolalia.ir/%d8%a7%db%8c%d9%86-%d8%af%d8%b1%d8%ae%d8%aa-%da%a9%d9%87-%d8%a7%d9%85%d8%b1%d9%88%d8%b2-%d9%85%d9%86%d9%85/", "poem": "تابوت اگر دو مرده را جا میداشت\nمن آنجا می بودم کنار تو\n  افسوس\nما بنده گان ناگزیریم\nاما\nحالا که هجران پیشانی نوشت مقدر آدمی است\nاین درخت که اینک تکیه گاه توست\nامروز منم\nاین درخت که امروز منم\nفردا تابوتت\nبمانی درختت می شوم\nبمیری تابوتت", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "وقتی می گویند نیست", "link": "https://echolalia.ir/%d9%88%d9%82%d8%aa%d9%8a-%d9%85%d9%8a-%da%af%d9%88%d9%8a%d9%86%d8%af-%d9%86%d9%8a%d8%b3%d8%aa/", "poem": "وقتی می گویند نیست،\nکاغذ را گفته باشند یا برق را\nفرقی ندارد\nمن یاد تو می افتم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دستگیره‌ی در را که می‌گیری", "link": "https://echolalia.ir/%d8%af%d8%b3%d8%aa%da%af%db%8c%d8%b1%d9%87%e2%80%8c%db%8c-%d8%af%d8%b1-%d8%b1%d8%a7-%da%a9%d9%87-%d9%85%db%8c%e2%80%8c%da%af%db%8c%d8%b1%db%8c/", "poem": "دستگیره‌ی در را که می‌گیری\nپرنده‌ای بال می‌گشاید\nپلنگی خیز بر می‌دارد\nنهنگی باله می‌جنباند\nکودکی برای اولین بار\nروی پا می‌ایستد\nتا بروند\nمانند تو\nکه دستگیره‌ی در را گرفته‌ای", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "امشب من و بنان و خدا گریه می کنیم", "link": "https://echolalia.ir/%d8%a7%d9%85%d8%b4%d8%a8-%d9%85%d9%86-%d9%88-%d8%a8%d9%86%d8%a7%d9%86-%d9%88-%d8%ae%d8%af%d8%a7-%da%af%d8%b1%db%8c%d9%87-%d9%85%db%8c-%da%a9%d9%86%db%8c%d9%85/", "poem": "امشب من و بنان و خدا گریه می کنیم\nدر اوج دیلمان و دعا گریه می کنیم\nامشب خدا به حال من و بندگان خویش\nما هم به حال و روز خدا گریه می کنیم\nبا دفتری گذشته ی خود را ورق زنان\nیک مشت شبه خاطره را گریه می کنیم\nباران گرفته شهر پر از ضجه ی خداست\nما هم شبیه پنجره ها گریه می کنیم\nاز درد برده ایم به نزد خدا گله\nاز دست کارهای خدا گریه می کنیم\nگندیده هر چه گوش و کپک بسته هر چه چشم\nامشب بدون این که صدا…گریه می کنیم\n«ترسم که اشک در غم ما پرده در شود»\nای راز سر به مهر تو را گریه می کنیم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "کنار من که قدم می‌زنی", "link": "https://echolalia.ir/%da%a9%d9%86%d8%a7%d8%b1-%d9%85%d9%86-%da%a9%d9%87-%d9%82%d8%af%d9%85-%d9%85%db%8c%e2%80%8c%d8%b2%d9%86%db%8c-%d8%b5%d8%a7%d9%84%d8%ad-%d8%b3%d8%ac%d8%a7%d8%af%db%8c/", "poem": "کنار من که قدم می‌زنی هوا خوب است\nپر از پریدنم و جای زخم‌ها خوب است\nبرای حک شدن عشق در خیابان‌ها\nبه جا گذاشتن چند رد پا خوب است\nقدم بزن پرم از حس «درکنار تویی»\nقدم بزن پرم از حس اینکه «ما» خوب است\nنخند حرف دلم را نمی‌شود بزنم\nخیال می‌کنم این‌جور جمله‌ها خوب است\nبگیر دست مرا بشکن‌ام بپیچان‌ام\nدو تکه‌ام کن و آتش بزن، بلا خوب است\nبه هر کجا که مرا می‌بری نمی‌گویم\nکجا بد است کجا دور یا کجا خوب است\nبه من بگو تو، بگو هی، به من بگو صالح\nنگو: تو بی‌ادبی می‌شود شما خوب است!\nتو تکیه کلام منی و شاعر تو\nهمیشه نام تورا ثبت کرده با خوب است\nو بیت بیت سفر کرده از هرآنچه بد است\nبه اتفاق تو او هم رسیده تا خوب است\nقدم بزن صحرا فکر می کند باران\nدوباره یاد زمین کرده و خدا خوب است", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "باید خودم را ببرم خانه", "link": "https://echolalia.ir/%d8%a8%d8%a7%db%8c%d8%af-%d8%ae%d9%88%d8%af%d9%85-%d8%b1%d8%a7-%d8%a8%d8%a8%d8%b1%d9%85-%d8%ae%d8%a7%d9%86%d9%87-%d8%b9%d9%84%db%8c%d8%b1%d8%b6%d8%a7-%d8%b1%d9%88%d8%b4%d9%86/", "poem": "باید خودم را ببرم خانه\nباید ببرم صورتش را بشویم\nببرم دراز بکشد\nدل‌داری‌اش بدهم، که فکر نکند\nبگویم که می‌گذرد، که غصه نخورد\nباید خودم را ببرم بخوابد\n«من» خسته است", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "من طالع دنیایمان را نحس می خواهم", "link": "https://echolalia.ir/%d9%85%d9%86-%d8%b7%d8%a7%d9%84%d8%b9-%d8%af%d9%86%db%8c%d8%a7%db%8c%d9%85%d8%a7%d9%86-%d8%b1%d8%a7-%d9%86%d8%ad%d8%b3-%d9%85%db%8c-%d8%ae%d9%88%d8%a7%d9%87%d9%85-%d9%85%d8%ad%d8%b3%d9%86-%d8%b9/", "poem": "چپ کردن از دنیای خاکی توی آغوشت\nبا عشق ور رفتن فقط از روی بی کاری\nیا چند روزی « نیچه » و شاید « فوکو » خواندن\nبوق تریلی نصب کردن روی یک گاری !\nدر سرنوشتی که فقط معطوف قدرت بود\nتنها تو ماندی از من و یک بخت ِ برگشته\nیک لکه ی چسبنده از من روی شلوارت\nفنجانی از قهوه که روی تخت برگشته\nمشغول مشتی حرف های فلسفی بودن\nاین ژست ها سیگارمان را پیپ خواهد کرد !\nتاریخی از دیوانگی را دوره می کردم\nسوراخ های عقلمان را کیپ خواهد کرد !\nبُمبم ولی در دست های نرمتان خوابم\nاین راه ناهموار که تقصیر گاری نیست\nهر چند که من دشمنان را خوب می سوزم\nاما دلیل انفجارم انتحاری نیست\nاز من نترس این گفتمان ها کاملا عادی ست\nمن قفل فرمان را برای بحث می خواهم !\nمن گفته بودم « هیتلـر » را خوب می فهمم\nمن طالع دنیایمان را نحس می خواهم\nیک انتقامم که گرفته ایده هایش را\nاز بچه ای که هیچ وقتی جزء بازی نیست\nآن لحظه که در انتهای فیلم می فهمد\nنه… احتمال برد سربازان نازی نیست\nجنگی گرفته روزهایم را ولی شب ها\nاز انتهای جاده بوی قیر می آید\nتو با منی، آنوقت می فهمم که در تختم\nیک صلح بان مو طلایی گیر می آید !\nاز روزهای قهوه ای بی خواب می ماندیم\nفهمیده ام که بوسه هایت نفی قدرت بود\nخنثی شدم از دست هایت، فکر می کردی\nکه زخم هایم مرده اند اما به ندرت بود\nتاویل های قصه ام را دود می دادی\nمن خسته ام ، سیگار چندم را نمی خواهم\nحتی نمی فهمی که دنیا تخت خوابم بود\nوقتی که در فکری چرا کاندوم نمی خواهم ؟!\nمی خواستم در تو بخوابم تا که جنگم را\nاز من بگیری، صلح بان ساده ای باشی\nوقتی که گاری از کنارت دور خواهد شد\nای کاش تو بمب کنار جاده ای باشی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ترس جا ماندن از جهان بزرگ", "link": "https://echolalia.ir/%d8%aa%d8%b1%d8%b3-%d8%ac%d8%a7-%d9%85%d8%a7%d9%86%d8%af%d9%86-%d8%a7%d8%b2-%d8%ac%d9%87%d8%a7%d9%86-%d8%a8%d8%b2%d8%b1%da%af-%d9%85%d8%ad%d8%b3%d9%86-%d8%b9%d8%a7%d8%b5%db%8c/", "poem": "بغض چوپان کنار یک اتوبان\nترس جا ماندن از جهان بزرگ\nگریه در متروی کرج – تهران\nحس دلتنگی ام به خاطر گرگ\nآسمانم پریده از رنگش\nوسط حوض های نکبت و دود\nاول قصه ها خدا بود و\nآخر قصه هیچ وقت نبود\nغصه ها از میان کابوسی\nنشت می کرد به زمین و زمان\nترس یک گرگ از سگ گله\nترس یک گله از تمام جهان\nمانده ام انتهای خط ، بی کس\nپشت این طاقت تمام شده\nگریه هایم ، مضر ولی شیرین\nمثل سیگار بعد شام شده\nحوض بی کاشی ام بدون ِ ماه\nحوض بی ماهی ام پر از ای کاش ↓\nبود اگرچه شبیه رویا بود\nخفه شد شهری از نبودن هاش\nدود خوردم / به روزهای کثیف\nدرد دیدم که لال می ماندم\nکه درختان در نیامده را\nتوی مغزم زغال می ماندم\nلحظه ها از هنوز کم می شد\nگرگ و میشم به سمت شب می رفت\nآخر قصه می رسید اما\nهمه ی خواب ها عقب می رفت\nترس جا مانده ای شدم اما\nبه سیاهی کشید کار جهان\nگم شدم لا به لای شهر بزرگ\nبغض چوپان ، کنار یک اتوبان", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "اگر به خانه‌ من آمدی", "link": "https://echolalia.ir/%d8%a7%da%af%d8%b1-%d8%a8%d9%87-%d8%ae%d8%a7%d9%86%d9%87%e2%80%8c-%d9%85%d9%86-%d8%a2%d9%85%d8%af%db%8c-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "اگر به خانه‌ من آمدی\nبرایم مداد بیاور، مداد سیاه\nمی‌خواهم روی چهره‌ام خط بکشم\nتا به جرم زیبایی در قفس نیفتم\nیک ضربدر هم روی قلبم تا به هوس هم نیفتم!\nیک مداد پاک کن بده برای محو لب‌ها\nنمی‌خواهم کسی به هوای سرخیشان، سیاهم کند!\nیک بیلچه، تا تمام غرایز زنانه را از ریشه درآورم\nشخم بزنم وجودم را … بدون این‌ها راحت‌تر به بهشت می‌روم گویا!\nیک تیغ بده، موهایم را از ته بتراشم، سرم هوایی بخورد\nو بی‌واسطه روسری کمی بیندیشم!\nنخ و سوزن هم بده، برای زبانم\nمی‌خواهم … بدوزمش به سق …\nاین گونه فریادم بی صداتر است!\nقیچی یادت نرود،\nمی‌خواهم هر روز اندیشه‌ هایم را سانسور کنم!\nپودر رختشویی هم لازم دارم\nبرای شست و شوی مغزی!\nمغزم را که شستم، پهن کنم روی بند\nتا آرمان‌هایم را باد با خود ببرد به آنجایی که عرب نی انداخت.\nمی‌دانی که؟ باید واقع‌بین بود!\nصداخفه ‌کن هم اگر گیر آوردی، بگیر!\nمی‌خواهم وقتی به جرم عشق و انتخاب،\nبرچسب فاحشه می‌زنندم\nبغضم را در گلو خفه کنم!\nیک کپی از هویتم را هم می‌خواهم\nبرای وقتی که خواهران و برادران دینی به قصد ارشاد،\nفحش و تحقیر تقدیمم می‌کنند،\nبه یاد بیاورم که کیستم!\nترا به خدا\nاگر جایی دیدی حقی می‌فروختند برایم بخر\nتا در غذا بریزم\nترجیح می‌دهم خودم قبل از دیگران حقم را بخورم!\nسر آخر اگر پولی برایت ماند\nبرایم یک پلاکارد بخر به شکل گردنبند،\nبیاویزم به گردنم … و رویش با حروف درشت بنویسم:\nمن یک انسانم !!\nمن هنوز یک انسانم\nمن هر روز یک انسانم\nشعر از حماسه موسوی / این شعر به اشتباه به غاده السمان نسبت داده شده است.", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "در گریبانت دو کبوتر توأمان بی‌تابند", "link": "https://echolalia.ir/%d8%af%d8%b1-%da%af%d8%b1%db%8c%d8%a8%d8%a7%d9%86%d8%aa-%d8%af%d9%88-%da%a9%d8%a8%d9%88%d8%aa%d8%b1-%d8%aa%d9%88%d8%a3%d9%85%d8%a7%d9%86-%d8%a8%db%8c%e2%80%8c%d8%aa%d8%a7%d8%a8%d9%86%d8%af-%d8%ba/", "poem": "ای یار\nکه در گریبانت\nدو کبوتر توأمان بی‌تابند\nو قلب پاک تو\nبا لرزش خوش کبوتران\nبه تنظیم ایقاع و آهنگ جهان برخاسته است\nلبانت به طعم خوش صداقت آغشته است\nو گرمای مهربان دستت\nمرد را مرد می‌کند\nو من\nایستاده ام\nو به نیمه‌ی کهکشان می‌نگرم\nکه در آنسویش\nتو\nعشق تقدیر می‌کنی\nو من\nکامل می‌شوم\nای زن زن !", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "ده شهریور است", "link": "https://echolalia.ir/%d8%af%d9%87-%d8%b4%d9%87%d8%b1%db%8c%d9%88%d8%b1-%d8%a7%d8%b3%d8%aa-%d8%b4%d9%87%d8%b1%d8%a7%d9%85-%d9%85%db%8c%d8%b1%d8%b2%d8%a7%db%8c%db%8c/", "poem": "ده  شهریور است! خوشحالم\nده  شهریور است! غمگینم\nمی روم سینما ، بدون هدف\nوسط گریه فیلم می بینم\nده  شهریور است، دستت کو\nکیک را با تو چند تکه کنم!؟\nمثل قلب ِبه میخ آویزان،\nتوی دستت یواش چکه کنم\nده  شهریور است،شهریور!\nاول اسم عاشق من بود\nمیوه را پوست کندم و گفتم：\n“عشق یک جور پوست کندن بود“.\nدود ِسیگار بود، تا فهماند\nچشم، یک کار دیگرش گریه است\nمثل شمعی که از دو سر روشن!\nاولش گریه، آخرش گریه است\nرد بوسه به صورت من بود\nوسط خنده و لب و ماتیک\nتلفن های آخر شب تو\nبه من منتظر، من تاریک\nعشق، امضای”دوستت دارم“\nآخر نامه های خیسم بود\nنسبت بی شناسنامه به هم\nفحش ناموسی پلیسم بود\nتوی تاکسی گرفتن دستت!\nمثلاّ رفتن به دانشگاه!\nاول شب قدم زدن با تو\nآخر شب قدم زدن با ماه…\nشمع ها را بچین و روشن کن\nآه خود را یواش فوت کنم\nبغلم کن، ولی اجازه بده\nبعد گریه فقط سکوت کنم\nده ِشهریور است، چشمم را\nبه دوتا ابر دور می دوزم\nمثل کبریت خیس، خاموشم\nمثل سیگار نصفه می سوزم", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "عشق منتظر آدم ها نمی ماند", "link": "https://echolalia.ir/%d8%b9%d8%b4%d9%82-%d9%85%d9%86%d8%aa%d8%b8%d8%b1-%d8%a2%d8%af%d9%85-%d9%87%d8%a7-%d9%86%d9%85%db%8c-%d9%85%d8%a7%d9%86%d8%af/", "poem": "می خواستم همه کارهایم را بکنم\nو سر فرصت به دنبال او بروم\nمی خواستم اول\nدنیا را عوض کنم\nکتاب هایم را بنویسم\nاسم و رسم به هم بزنم\nبرنده شوم\nو بعد با دست های پر به دنبالش بروم\nخبر نداشتم که\nعشق منتظر آدم ها نمی ماند\nاز کتاب درخت گلابی", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "به ندرت اتفاق می افتد  شاعری", "link": "https://echolalia.ir/%d8%a8%d9%87-%d9%86%d8%af%d8%b1%d8%aa-%d8%a7%d8%aa%d9%81%d8%a7%d9%82-%d9%85%d9%8a-%d8%a7%d9%81%d8%aa%d8%af-%d8%b4%d8%a7%d8%b9%d8%b1%db%8c/", "poem": "به ندرت اتفاق می افتد\nشاعری\nبه بودن یا نبودن واژه ای به یک اندازه مشکوک باشد\nتاریخ که برعکس شود از جنگ بر می گردیم\nو گنج هایی که در تو دفن شده است  را خیرات می کنی\nدر سرزمینی که گندم های دیمش مزه گوگرد می دهد\nوسر در کوچه هاش، با هزاران پلاک\nاز اسمت رونمایی می کنند\nما با شنا سنامه هایمان به جنگ نرفتیم\nکه با پلاک هایمان زندگی کنیم\nریه هایمان را از سر دشت پر کنیم\nچند هیروشیما ی دیگر در خودمان دفن کنیم\nسر از بگرام در بیاوریم\nودر حلبچه از خاک به خاکستر بنشینیم\nکبریت بی خطر ساختیم\nآتش جنگ را روشن کنیم\nو هر کداممان ارتش تر از تمام جهان باشیم\nدریغ از اینکه سیم های خاردار نقشه را که بر داریم\nکشته های دو طرف به یک زبان حرف می زنند\nمارا از مرگ هراسی نیست\nوقتی در زندگی مان\nدر دل افراد زیادی میمیریم\nشاید ما جنایتی بزرگ باشیم\nکه روزی سر از کوره های آدم سوزی در می آوریم\nیا بقایایمان را از دل خاک بیرون می کشند\nیا شواهدی در اعماق\nکه رودخانه ای به آن اعتراف نکرده است\nدر واقع ما  مفقود الاثرهایی  هستیم\nکه آینده ، به ما روی خوش نشان می دهد.\nما ، در جنگیم  ولی مادر جنگ همیشه باکره است\nدر خاکستری از نطفه های مستصل\nتصمیم با خودت\nبا چشمان بسته می توانی روی این خاک لی لی کنی\nاما مواظب باش\nذهنیتت را روی مین جا نگذاری .\nکتاب: من دیگر من\nنشر: نصیرا", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "هر سربازی زنی را به میدان جنگ می‌برد", "link": "https://echolalia.ir/%d9%87%d8%b1-%d8%b3%d8%b1%d8%a8%d8%a7%d8%b2%db%8c-%d8%b2%d9%86%db%8c-%d8%b1%d8%a7-%d8%a8%d9%87-%d9%85%db%8c%d8%af%d8%a7%d9%86-%d8%ac%d9%86%da%af-%d9%85%db%8c%e2%80%8c%d8%a8%d8%b1%d8%af/", "poem": "هر سربازی\nدر جیبهایش\nدر موهایش\nو لای دکمه های یونیفورمش\nزنی را به میدان جنگ می‌برد\nآمار کشته های جنگ\nهمیشه غلط بوده است\n هر گلوله\nدونفر را از پا در می آورد\nسرباز\nو دختری که در سینه اش می‌تپد…", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "هرکس نداند، من خوب می دانم", "link": "https://echolalia.ir/%d9%87%d8%b1%da%a9%d8%b3-%d9%86%d8%af%d8%a7%d9%86%d8%af%d8%8c-%d9%85%d9%86-%d8%ae%d9%88%d8%a8-%d9%85%db%8c-%d8%af%d8%a7%d9%86%d9%85/", "poem": "هرکس نداند\nمن خوب می دانم\nکه خورشید\nدر گوشِ گل های سرخ باغچه\nچه می گوید\nکه اینگونه گونه سرخ می کنند…\nمن سال هاست صورتم را\nبا دوستت دارم های تو\nسرخ نگه می دارم…", "poet_nationality": "ایرانی", "poet_name": "شاعران دیگر", "poet_link": "https://echolalia.ir/category/sher/iranian-poets/other/"}
{"title": "دانسته‌ام غرور خریدار خویش را", "link": "https://echolalia.ir/%d8%af%d8%a7%d9%86%d8%b3%d8%aa%d9%87%e2%80%8c%d8%a7%d9%85-%d8%ba%d8%b1%d9%88%d8%b1-%d8%ae%d8%b1%db%8c%d8%af%d8%a7%d8%b1-%d8%ae%d9%88%db%8c%d8%b4-%d8%b1%d8%a7/", "poem": "دانسته‌ام غرور خریدار خویش را\nخود همچو زلف می‌شکنم کار خویش را\nهر گوهری که راحت بی‌قیمتی شناخت\nشد آب سرد، گرمی بازار خویش را\nدر زیر بار منت پرتو نمی‌رویم\nدانسته‌ایم قدر شب تار خویش را\nزندان بود به مردم بیدار، مهد خاک\nدر خواب کن دو دیده‌ی بیدار خویش را\nهر دم چو تاک بار درختی نمی‌شویم\nچو سرو بسته‌ایم به دل بار خویش را\nاز بینش بلند، به پستی رهانده‌ایم\nصائب ز سیل حادثه دیوار خویش را", "poet_nationality": "ایرانی", "poet_name": "صائب تبریزی", "poet_link": "https://echolalia.ir/category/sher/iranian-poets/saib-tabrizi/"}
{"title": "سال‌ها گذشت", "link": "https://echolalia.ir/years-passed/", "poem": "سال‌ها گذشت \nتوفان‌های آزارنده \nمه‌آلود \nخیال‌های خامِ برساخته‌‌ام را از هم پراکند \nو صدای لطیف‌ات را فراموش کردم \nشمایل‌های بس الهی‌ات را\nدر تبعید \nدر دل‌تنگیِ حبس \nروزهای بی‌حادثه‌ام می‌پوسیدند \nمحروم از هیبت و الهام \nمحروم از اشک‌ها، از زندگانی، از عشق\nروح‌ام دیگربار بیدار شد: \nو دیگربار نزدم آمدی \nدرست مانند خیالی گریزنده \nدرست مانند چکیده‌یی از زیبایی ناب\nقلب‌ام دوباره در خلسه طنین می‌افکند \nاز درونِ آن دیگربار برمی‌آورد \nاحساس‌هایی حاکی از هیبت و الهام را \nاز زندگانی، از اشک، از عشق", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "ترانه‌ی شرقی", "link": "https://echolalia.ir/oriental-song/", "poem": "ترانه‌ی شرقی \nگمان می‌کنم برای این به دنیا آمدی که \nبه آتش بکشانی خیال شاعر را، \nاو را بگذاری در خلسه‌ای از مسرت، \nو با حرف‌هایی شیرین رویایش را بیدار نگه داری \nتا افسونش کنی با آن چشم‌های درخشانت، \nبا آن گفتار غریب شرقیت، \nو با پاهای بسیار کوچک نفیست! \nآه!برای تحریک لذات ناتوان، به دنیا آمدی \nتا ساعت‌ها بدرخشانی شعفی ملکوتی را", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "خاطرات", "link": "https://echolalia.ir/the-memories/", "poem": "آن‌گه که در روزِ هیاهو \nدر شب \nبه‌سان مرگ \nخاموش می‌شود \nوین شهرها \nهمه در تیرگی \nمست‌اند و غوطه‌ور \nو آن‌گه که سایه‌ی تاریک و روشنِ شب \nبا این زمین و خاک می‌گردد آشنا \nاِنعامِ ناچیزِ زحمتِ هر روزه می‌شود \nساعات شب‌زنده‌داری و ملال من \nسر می‌رسد ز راه \nدر این بطالتِ شب \nاَژدَهابانِ سرکشِ قلبم \nآشکارا شعله می‌کشند \nآن‌گه \nدر این سرِ شوریده و غمین و فسرده \nهر آن جوشش است!\nدر قلب \nآرزوها چه می‌تپند و \nدر جان چه شورش است! \nآن‌گاه \nپیش روی من \nتومار بلند خاطرات زنده می‌شود \nاز بینِ این همه \nمی‌پاشم از برون \nنفرین و لعنتی می‌فرستم \nبر خاطرات خویش \nتلخ است گریه‌ام \nتلخ است شِکوِه‌ام \nاما سطور غمگنانه‌ی \nاین خاطرات را \nهرگز ز تومار زندگی \nپاک نخوام کرد!\nار کتاب شعر روس، عصر طلایی و عصر نقره‌ای", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "بی قطره‌ای اشک", "link": "https://echolalia.ir/without-tears/", "poem": "پژمرده شد و خمودی گرفت \nبه زیر آبیِ آسمان‌های سرزمین مادری‌اش. \nتا آنجا که به یقین \nروح جوانش به پرواز درآمد \nبر فراز من، بی هیج صدایی. \nمیان ما فاصله‌ای افتاده است، \nخطی گذرناپدیر؛ \nتلاشم بیهوده بود \nنتوانستم خویش را برانگیزانم. \nبه سنگ می‌مانستند \nآن لب ها که خبرم آوردند، \nمن نیز به سان سنگ گوش فرا دادم، \nرعشه‌ای در من پدیدار نشد.\nآری، آن آتش مردافکن \nکه پیش تر در آن سوخته بودم، \nشعله‌اش را او بر می‌افروزاند، \nهمان که اشتیاقش مرا از خویش برون می‌راند. \nپس اینک کجاست عذاب؟ کجاست عشق؟ افسوس! \nبرای روزهای تکرار نشدنی \nخاطرات شیرین و افسوس برای آن خوش باور \nدر این هنگام مرا نه زجه‌ای است نه قطره‌ای اشک.", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "شب زمستانی", "link": "https://echolalia.ir/winter-night/", "poem": "توفانی عبوس \nآسمان را دربر کشیده‌است \nو از بورانِ برف گردابی بر آورده \nگاه چون درنده‌ای زوزه می‌کشد \nو گاه چون کودکی می‌گیرد \nلحظه‌ای خَس و خاشاک را به بام کهنه می‌کوبد \nو گاه چون مسافری مانده از راه \nبر پنجره می‌زند \nکلبه‌ی کهنه‌ی ما اما \nتاریک و غم‌افزاست\nبانوی پیر سرم! \nچرا پای پنجره\nچنین خموش نشسته‌ای؟ \nخسته از غرش توفانی، ای دوست \nیا که از وزوز دوک خویش \nچنین به چُرت افتاده‌ای؟\nای یار مهربان\nبه روزگارِ جوانی و بینوایی‌ام\nبیا تا مِی‌ بنوشیم\nکو جام مِی؟\nتا از فرط اندوه بنوشیم\nبی‌شک\nقلب\nشاد و سرخوش خواهد شد\nبرایم نغمه سر کن\nنغمه‌ی مرغک آوازه‌خوانی را\nکه بر کرانه‌ی دریا\nآرام می‌زید\nنغمه دخترکی را\nکه سحرگاهان\nدر پی آب می‌رود\nتوفانی عبوس \nآسمان را در بر کشیده‌ است \nو از بوران برف گردابی بر آورده \nگاه چون پرنده‌ای زوزه می‌کشد \nو گاه چون کودکی می‌گرید \nلحظه‌ای خَس و خاشاک را به بام کهنه می‌کوبد \nو گاه چون مسافری مانده از راه \nبر پنجره می‌زند \nای یار مهربان \nبه روزگار جوانی و بینوایی‌ام \nبیا تا مِی بنوشیم\nکو جامِ مِی؟ \nتا از فرط اندوه بنوشیم \nبی‌شک \nزندگی \nجانی تازه خواهد گرفت.\nاز کتاب شعر روس: عصر طلایی و عصر نقرای", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "گلی پژمرده و بی بو", "link": "https://echolalia.ir/dead-and-odorless-flowers/", "poem": "گلی پژمرده و بی بو \nمی‌بینمش، در میان برگ های کتابی فراموش شده. \nو روحم سراسر بیدار می‌شود.\nکجا روییده است؟ \nدر کدامین بهار؟ \nچه کسی آن را چیده است؟ \nدستی آَشنا یا که غریبه؟ \nو از چه روی دراینجا گذاشته‌اندش؟\nبه یاد عاشقانه دیداری \nو یا از هم گسستنی شوم، \nیا پرسه زدنی تنها و آرام \nدر سایه‌ی جنگل و سکوت؟\nزنده است او؟\nبا اوست آن معشوق هنوز؟\nدر این ساعت خلوتگاهشان کجاست؟\nیا شاید آنان نیز رنگ باخته‌اند،\nبسان این گل غریب؟", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "در نام من برای تو چیست؟", "link": "https://echolalia.ir/%d8%af%d8%b1-%d9%86%d8%a7%d9%85-%d9%85%d9%86-%d8%a8%d8%b1%d8%a7%db%8c-%d8%aa%d9%88-%da%86%db%8c%d8%b3%d8%aa%d8%9f/", "poem": "در نام من برای تو چیست؟\nنامم که خواهد مرد\nچون هیاهوی غمناک موجی که بر ساحلی دور فرود آید\nیا نوای شبانه ای که در جنگلی خاموش برآید\nدر نام من برای تو چیست؟\nنامم بر برگه ی خاطرات ردی مرده خواهد گذاشت\nچندان که طرح گور نوشته ای با زبانی گنگ\nدر نام من برای تو چیست ای رفیق؟\nدیریست فراموش شده مانده است نامم در تشویش های تازه و عصیانی\nو به جانت دیگر خاطره ای پاک و لطیف نمیبخشد او\nدر نام من برای تو چیست ای رفیق؟\nدر روزگار غصه اما در خاموشی ات\nغمناک نجوا کن نامم را\nو بدان که از تو یادی هست\nو بدان که در دنیا قلبی هست\nقلبی که تو در آن زنده ای", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "به چاآدایف", "link": "https://echolalia.ir/%d8%a8%d9%87-%da%86%d8%a7%d8%a2%d8%af%d8%a7%db%8c%d9%81/", "poem": "افسونِ عشق‌ها و آرزو‌ها و افتخارات\nچه کوتاه\nنوازشگرمان بود\nسرخوشی‌های جوانی رفتند\nچونان خواب و\nغبارِ سپیده‌دم\nامّا به زیر جور سیطره‌ی تقدیر\nاشتیاق\nهنوز در ما شعله‌ور است\nگوشِ جان به آوای میهن‌مان داریم\nو دقایق مقدس آزادی را\nبا شکنجه‌ی اُمید\nچشم به راهیم\nآن‌گونه که عاشقِ جوان\nلحظه‌ی میعادش را بپاید\nمادام که زنده‌ایم\nجان‌هامان را با آزادی گرما می‌بخشیم\nمادام که زنده‌ایم\nدل‌هامان برای شرافت می‌تپند\nدوستِ من !\nتندبادِ جان‌های پاکمان را\nبه میهن اهدا می‌کنیم\nو باورت باشد ای یار\nکه ستاره‌ی دلربای سعادت\nبر خواهد آمد\nروسیه از خواب سنگینش\nبیدار می‌شود\nو بر تخته‌پاره‌های استبدادِ بد‌سرشت\nنام تک‌تکِ ما را خواهند نوشت !\n \nترجمه‌ از حمید‌رضا_آتش_بر‌آب\nاز کتاب شعر روس (عصر طلایی و نقره‌ای ) – انتشارات نی\nارسال کننده سالار یزدانی", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "زندگی", "link": "https://echolalia.ir/%d8%b2%d9%86%d8%af%da%af%db%8c-%d8%aa%d9%88-%d8%a7%d8%b2-%da%86%d9%87-%d8%b1%d9%88-%d8%a8%d9%87-%d9%85%d9%86-%d8%a7%d8%b9%d8%b7%d8%a7-%d8%b4%d8%af%db%8c/", "poem": "زندگی\nتو از چه رو به من اعطا شدی\nارمغان اتفاق\nای هدیه‌ی عبثْ\nزندگی !\nو از چه رو به سِرِّ تقدیر\nمحکومی به زنجیر مرگ\nکیست که از روی عداوت\nمرا از نیستی خوانده\nروحم را لبریز شور و\nعقلم را سرشار تردید ساخته\nولی در فرارویم\nدِریغ از هدفی\nبه قلب\nخلأ\nو در سر\nجز یاوه‌ای‌ام نیست\nو این جنجالِ مدام زندگی\nو سیل غصه و اندوهش\nچه عذابم می‌دهد.\nترجمه‌ از حمید‌رضا_آتش_بر‌آب\nاز کتاب شعر روس (عصر طلایی و نقره‌ای ) – انتشارات نی", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "مپرس", "link": "https://echolalia.ir/%d9%85%d9%be%d8%b1%d8%b3/", "poem": "مپرس چرا اینسان، تنها غرق در افکار حزن آلود خویش‌ام،\nچه بسیار ساعات شادمانی  که آکنده از ستیز بوده‌ام،\nمپرس چرا نگاه خسته‌ام اینگونه آشفته است،\nو چرا مرا لذتی از رویای زندگی نیست؛\nمپرس از مرگ شادی‌هایم،\nو بیزاری‌ام از عشقی که مایه‌ی شادمانی‌ام بود،\nدیگر مرا یارای آن نیست که کسی را محبوب خویش خوانم\nهر آنکه عشق راستین را یافته  دگربار هرگز عاشق نمی‌گردد،\nو او که تنها یک بار شادمانی را به جان دیده، دیگر لذت و معنایش را نمی‌یابد\nخوشی‌های  زودگذر تنها چیزی ست که نصیب‌مان می‌گردد:\nاز جوانی،  نیکبختی و شادی‌های دل نواز،\nو همه‌ی آن چه که به جا می‌ماند مرگ احساس، و اندوه  می‌باشد.\nمترجم از", "poet_nationality": "روسیه", "poet_name": "الکساندر پوشکین", "poet_link": "https://echolalia.ir/category/sher/russian-poets/alexander-pushkin/"}
{"title": "چه هیاهویی", "link": "https://echolalia.ir/%da%86%d9%87-%d9%87%db%8c%d8%a7%d9%87%d9%88%db%8c%db%8c/", "poem": "برکفه‌ی ترازویی\nنشسته‌ام\nبی‌وزن،\nچه هیاهویی است\nدر اطراف!", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "باد پاییزی", "link": "https://echolalia.ir/%d8%a8%d8%a7%d8%af-%d9%be%d8%a7%db%8c%db%8c%d8%b2%db%8c/", "poem": "در اولین باد پائیزی\nبرگ کوچکی به اطاقم آمد\nکه نمی‌شناختم.\nارسال کننده سالار یزدانی", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "گل های آفتابگردان", "link": "https://echolalia.ir/%da%af%d9%84-%d9%87%d8%a7%db%8c-%d8%a2%d9%81%d8%aa%d8%a7%d8%a8%da%af%d8%b1%d8%af%d8%a7%d9%86/", "poem": "گل های آفتابگردان\nسرافکنده نجوا می‌کنند\nدر پنجمین روز ابری", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "در قید این آزادی", "link": "https://echolalia.ir/%d8%af%d8%b1-%d9%82%db%8c%d8%af-%d8%a7%db%8c%d9%86-%d8%a2%d8%b2%d8%a7%d8%af%db%8c/", "poem": "از قرار آزادم\nآزادِ آزاد\nتا کی در قید این آزادی\nخواهم ماند؟", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "از تلخی روز", "link": "https://echolalia.ir/%d8%a7%d8%b2-%d8%aa%d9%84%d8%ae%db%8c-%d8%b1%d9%88%d8%b2/", "poem": "از تلخی روز\nهیچ نشاطی نیست\nدر رویاهای شبانه‌ام", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "لحظه‌ای پس از طلوع", "link": "https://echolalia.ir/%d9%84%d8%ad%d8%b8%d9%87%e2%80%8c%d8%a7%db%8c-%d9%be%d8%b3-%d8%a7%d8%b2-%d8%b7%d9%84%d9%88%d8%b9/", "poem": "خورشید\nپرچید\nبساط شبنم را\nلحظه‌ای پس از طلوع", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "هنگام طلوع", "link": "https://echolalia.ir/%d9%87%d9%86%da%af%d8%a7%d9%85-%d8%b7%d9%84%d9%88%d8%b9/", "poem": "هر شب می‌میرم\nو از نو متولد می‌شوم\nهنگام طلوع", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "رها از اسارت تن", "link": "https://echolalia.ir/%d8%b1%d9%87%d8%a7-%d8%a7%d8%b2-%d8%a7%d8%b3%d8%a7%d8%b1%d8%aa-%d8%aa%d9%86/", "poem": "پرچم آزادیست\nپیراهن من\nبر بند رخت\nسبک و رها\nاز اسارت تن", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "به تنهایی", "link": "https://echolalia.ir/%d8%a8%d9%87-%d8%aa%d9%86%d9%87%d8%a7%db%8c%db%8c/", "poem": "چه دشوار است\nتماشای قرص ماه\nبه تنهایی", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "کابوس", "link": "https://echolalia.ir/%da%a9%d8%a7%d8%a8%d9%88%d8%b3/", "poem": "هزاران کودک عریان\nدر برف\nکابوس شب زمستانی", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "درد غنچه", "link": "https://echolalia.ir/%d8%af%d8%b1%d8%af-%d8%ba%d9%86%da%86%d9%87/", "poem": "چه کسی می داند\nدرد غنچه را\nبه هنگام شکفتن؟", "poet_nationality": "ایرانی", "poet_name": "عباس کیارستمی", "poet_link": "https://echolalia.ir/category/sher/iranian-poets/abbas-kiarostami/"}
{"title": "غیبت", "link": "https://echolalia.ir/absence/", "poem": "خواهم گذاشت تا میل دوست داشتن چشمان تو که مهربانند، در من کشته شود،\nزیرا فقط می‌توانم این اندوه را به تو ببخشم که مرا جاودانه خسته بیابی.\nلیکن حضور تو چون روشنایی و زندگی است،\nو من احساس می‌کنم که حرکت تو در حرکت من و صدای من در صدای تو است.\nنمی‌خواهم که تو را تصاحب کنم زیرا که در وجودم همه چیز پایان خواهد گرفت،\nفقط می‌خواهم که تو در وجودم چون ایمان در وجود نومیدان جستن کنی،\nتا آنکه بتوانم قطره ای از شبنم این زمین لعنت شده را که چون لکه ای از گذشته بر جسم مانده به همراه ببرم.\nخواهم گذاشت…\nتو گونه ات را بر گونه ای دیگر خواهی نهاد،\nو انگشتانت به دور انگشتان دیگری پیچ می‌خورد،\nو تو در سر زدن آفتاب شکفته خواهی شد.\nزیرا که انگشتانم به دور انگشتان مه معلق در فضا پیچیده شد،\nو من رایحه ی پر اسرار وفور بی نظم تو را به نزد خود کشاندم.\nمن چون کشتی‌های بادبانی در بنادر خاموش تنها خواهم ماند.\nلیکن چون هر کس دیگری تو را تصاحب خواهم کرد،\nزیرا قادر به رفتنم،\nو تمامی زاری‌های دریا، باد، آسمان، پرندگان و ستارگان،\nصدای حاضر تو، صدای غائب تو و صدای ارضاء شده ی تو خواهند بود.", "poet_nationality": "برزیل", "poet_name": "ونسیوس د مورائس", "poet_link": "https://echolalia.ir/category/sher/brazilian-poets/vinicius-de-moraes/"}
{"title": "ترحم", "link": "https://echolalia.ir/pity/", "poem": "خدایا ترحم کن بر تراموانشینانی که در مسیر طولانی خویش در رویای خانه و ماشین اند…\nاما بر آنان نیز که سوار بر ماشین اند و پشت نهادن بر شهری انباشته از در خواب روندگان سینه سپر می کنند؛\nبر خانواده های کوچک حاشیه نشین ترحم کن و بخصوص با جوانانی که یک شنبه ها مست می کنند…\nبیشتر اما ترحم کن بر آن دو آقای شیکی که هنگام گذر بی آنکه بدانند نظریه نام گیوتین را کشف می کنند؛\nبر جوانک های نورس بسیار ترحم کن، سه صلیب، شاعر، که خط ریش و رفیقه ی کوچکش را از آن خود می داند…\nاما بیشتر ترحم کن بر هیکل نمای نیرومند بی باک که دمان و پاروزنان و شنا کنان راهش را تا مرگ می گشاید؛\nبی حساب ترحم کن بر خنیانگران قهوه خانه ها وچای خانه ها این چیره دستان اندوه و تنهایی خویش…\nاما بر آنان نیز ترحم کن که در جستجوی آرامش اند و ناگهان ترانه ای از توسکا بر آنان خراب می شود؛\nاز یاد مبر گدایانی که معتبر شده اند، آنان که خودکشی برایشان همچنان شیرین ترین راه رهایی ست…\nو به راستی ترحم کن بی کران بر پرنده فروشان که در دوران کودکانه خویش اشک ها و ناهمدلی هاشان بر جا می ماند؛\nبر فروشندگان پشت پیشخان هم ترحم کن، هر چند کمتر…\nآنان که زنان مشتری خویش را دوست می دارند و شب به گردششان می برند که می داند به کجا؛\nبر جمیع دلاکان و نیز بر آرایشگران ترحم کن، که به خاطر شغل شان زنانه می نمایند، اما خرسندند در نازو و نوازششان…\nاما بر آنان که موهایشان را به دست سلمانی می دهند بیشتر ترحم کن پروردگارا چقدر معطلی چقدر رنج چقدر بی احترامی؛\nترحم کن بر کفاشان و کفش فروشان شبیه مریم مجدلیه تواب اند که همدلی می طلبد برای کفش ها…\nاما بر آنانی نیز بیندیش که کفش نو می خرند، خدایا هیچ بدتر از کفش تنگ و تازه نیست؛\nبر آدم های مفید چون دندان پزشکان ترحم کن آنان از فرط مفید بودن رنج می برند و زنده اند تا دیگران را رنج بدهند…\nبر نسخه پیچ ها حتی بیش از این ها ترحم کن چون بسیاری از اینان پروردگارا دلشان می خواست دکتر باشند؛\nبر مردان درگیر زندگی اجتماعی و به خصوص بر سیاست مداران ترحم کن به خاطر زبان شان نگاه درخشان شان و استواری حرکات شان…\nاما بیشتر از آن به نوکرانشان، اقوامشان و نزدیکانشان ترحم کن، کاری کن که دست کم آنان سیاستمدار شوند؛\nاما آن جا که به فصل مفصل زنان مربوط می شود بر زنان ترحم کن…\nجانم را عقوبت کن اما بر زنان ترحم کن؛\nروانم را در هم شکن اما بر زنان ترحم کن؛\nتنم را بگندان، اما بر زنان ترحم کن؛\nبر دختران زشت رویی ترحم کن که در سران دختران زیبا می زیند بر ایشان می پرند و می شویند…\nاما بیشتر بر دختر زیبارویی ترحم کن که مردی مزاحم اوست، مردی که به هیچ مردی نمی خورد، خدایا به هیچ دردی؛\nبر دختران پس کوچه ها ترحم کن، که در زندگیشان هیچ پناهی ندارند، الا پنجره مقدس تسلا…\nآنان که در اتاق های حقیرشان خواب های شیرین می بینند نگاهی گمگشته و سینه های رگ کرده؛\nرحمت آور بر زن هنگام نخستین همخوابگی، آن گاه که شادی نخستین خلقت زاده می شود…\nو…\nآنجا که سوگ فرشته به سرانجام می رسد وآنجا که مرگ زندگی را در انحلال می بیند؛\nبر زن ترحم کن در لحظه ی زایش؛\nآبی که در تشنج طغیان می کند؛\nخاکی است که خشم غیثان می کند؛\nماهی است که هشیاری می زاید؛\nبر زنان ترحم کن که بیوه شان می نامند، چون به گونه ای اسرار آمیز دوشیزگیشان باز گل می کند…\nاما بر زنان شوهر دار هم ترحم کن که از خود می گذرند و خویش را محدود می کنند برای هیچ و بازهیچ؛\nخدایا ترحم کن بر زنانی که ولگردشان می نامند…\nشور بختند آنان شیره شان را می مکند و سترون اند و ارزان می فروشند چند ساعتی فراموشی را…\nو مردان به پاس آن با چاقو می کشند شان و با آتش و با سم؛\nخدایا ترحم کن بر دخترکان تازه عاشق، چرا که تن شان پر از راز است و قلب شان پر از شور…\nنیک بخت از خانه می روند و همیشه شوربخت باز می گردند، و گمان دارند مستورند و به واقع عریان اند؛\nخدایا ترحم کن بر جمیع زنان، هیچ کس دیگر این همه شایسته عشق و دوستی نیست، هیچ کس دیگر آرزومند این همه شعر و صداقت نیست، هیچ کس دیگر نیازمند این همه شادی و شادابی نیست…\nخدایا ترحم بی کران بر آنان که چون آنان پاک اند، کودک اند، محزون اند و آنان اند که بر باد می روند گناه می کنند…\nو تنها آنان عاطفه ی زندگی را در خود حمل می کنند…\nخدایا برآنان ترحم کن زیرا از آنان یکی با من گفت به حاله خود و بر جوانی سودا زده اش دلسوزی می کند و دیگری تنها به تجربه ی عشق دلسوزش بر آشفت و در لذت عشق جسمانی فنا شد…\nخدایا ترحم کن که زندگی به آنان عمیق تر و وحشتبارتر است و نشاط در آنان است و جهان در آنان است و جنون ساکن این جهان است…\nخدایا ترحم کن بر زنان مقدس؛ کودکان پیر، آدمیان تحقیر شده…\nپس رحیم باش با همه، چون همه شایسته ترحم اند؛\nو از ترحمت اگر چیزی مانده است هنوز، پس بر من نیز ترحم کن.", "poet_nationality": "برزیل", "poet_name": "ونسیوس د مورائس", "poet_link": "https://echolalia.ir/category/sher/brazilian-poets/vinicius-de-moraes/"}
{"title": "چه کسی نقش تو را خواهد شست ؟", "link": "https://echolalia.ir/who-will-wash-your-role/", "poem": "وای، باران؛\nباران؛\nشیشه پنجره را باران شست .\nاز دل من اما،\nچه کسی نقش تو را خواهد شست ؟\nآسمان سربی رنگ،\nمن درون قفس سرد اتاقم دلتنگ .\nمی پرد مرغ نگاهم تا دور،\nوای، باران،\nباران،\nپر مرغان نگاهم را شست .", "poet_nationality": "ایرانی", "poet_name": "حمید مصدق", "poet_link": "https://echolalia.ir/category/sher/iranian-poets/hamid-mossadegh/"}
{"title": "کاشکی شعر مرا می خواندی", "link": "https://echolalia.ir/wish-you-read-my-poetry/", "poem": "بی تو در می یابم،\nچون چناران کهن\nاز درون تلخی واریزم را\nکاهش جان من این شعر من است.\nآرزو می کردم،\nکه تو خواننده شعرم باشی.\nراستی شعر مرا می خوانی ؟\nنه، دریغا، هرگز\nباورم نیست که خواننده شعرم باشی\nکاشکی شعر مرا می خواندی", "poet_nationality": "ایرانی", "poet_name": "حمید مصدق", "poet_link": "https://echolalia.ir/category/sher/iranian-poets/hamid-mossadegh/"}
{"title": "بعد از تو", "link": "https://echolalia.ir/%d8%a8%d8%b9%d8%af-%d8%a7%d8%b2-%d8%aa%d9%88/", "poem": "بعد از تو در شبان تیره و تار من\nدیگر چگونه ماه\nآوازهای طرح جاری نورش را\nتکرار می کند\nبعد از تو من چگونه\nاین آتش نهفته به جان را\nخاموش میکنم ؟\nاین سینه سوز درد نهان را\nبعد از تو من چگونه فراموش میکنم ؟\nمن با امید مهر تو پیوسته زیستم\nبعد از تو ؟\nاین مباد\nکه بعد از تو نیستم\nبعد از تو آفتاب سیاه است\nدیگر مرا به خلوت خاص تو راه نیست\nبعد از تو\nدرآسمان زندگیم مهر و ماه نیست\n بعد از من آسمان آبی است\nآبی مثل همیشه\nآبی…", "poet_nationality": "ایرانی", "poet_name": "حمید مصدق", "poet_link": "https://echolalia.ir/category/sher/iranian-poets/hamid-mossadegh/"}
{"title": "من اگر ما نشوم ، تنهایم", "link": "https://echolalia.ir/if-i-do-not-be-together-im-alone/", "poem": "با من اکنون چه نشستن ها ، خاموشی ها\nبا تو کنون چه فراموشیهاست\nچه کسی می خواهد\nمن و تو ما نشویم\nخانه اش ویران باد\nمن اگر ما نشوم ، تنهایم\nتو اگر ما نشوی\nخویشتنی\nاز کجا که من و تو\nشور یکپارچگی را در شرق\nباز برپا نکنیم\nاز کجا که من و تو\nمشت رسوایان را وا نکنیم\nمن اگر برخیزم\nتو اگر برخیزی\nهمه برمی خیزند\nمن اگر بنشینم\nتو اگر بنشینی\nچه کسی برخیزد ؟\nچه کسی با دشمن بستیزد ؟\nچه کسی\nپنجه در پنجه هر دشمن دون\nآویزد\nدشتها نام تو را می گویند\nکوهها شعر مرا می خوانند\nکوه باید شد و ماند\nرود باید شد و رفت\nدشت باید شد و خواند\nدر من این جلوه ی اندوه ز چیست ؟\nدر تو این قصه ی پرهیز که چه ؟\nدر من این شعله ی عصیان نیاز\nدر تو دمسردی پاییز که چه ؟\nحرف را باید زد\nدرد را باید گفت\nسخن از مهر من و جور تو نیست\nسخن از تو\nمتلاشی شدن دوستی است\nو عبث بودن پندار سرورآور مهر\nآشنایی با شور ؟\nو جدایی با درد ؟\nو نشستن در بهت فراموشی\nیا غرق غرور ؟\nسینه ام اینه ای ست\nبا غباری از غم\nتو به لبخندی از این اینه بزدای غبار\nآشیان تهی دست مرا\nمرغ دستان تو پر می سازند\nآه مگذار ، که دستان من آن\nاعتمادی که به دستان تو دارد به فراموشیها بسپارد\nآه مگذار که مرغان سپید دستت\nدست پر مهر مرا سرد و تهی بگذارد\nمن چه می گویم ، آه\nبا تو کنون چه فراموشیها\nبا من کنون چه نشستها ، خاموشیهاست\nتو مپندار که خاموشی من\nهست برهان فراموشی من\nمن اگر برخیزم\nتو اگر برخیزی\nهمه برمی خیزند", "poet_nationality": "ایرانی", "poet_name": "حمید مصدق", "poet_link": "https://echolalia.ir/category/sher/iranian-poets/hamid-mossadegh/"}
{"title": "من به تنهایی خود می مانم", "link": "https://echolalia.ir/i-stay-alone/", "poem": "من به درماندگی صخره و سنگ\nمن به آوارگی ابر ونسیم\nمن به سرگشتگی ‌آهوی دشت\nمن به تنهایی خود می مانم\nمن در این شب که بلند است به اندازه حسرت زدگی\nگیسوان تو به یادم می آید\nمن در این شب که بلند است به اندازه حسرت زدگی\nشعر چشمان تو را می خوانم\nچشم تو چشمه شوق\nچشم تو ژرفترین راز وجود\nبرگ بید است که با زمزمه جاری باد\nتن به وارستن عمر ابدی می سپرد\nتو تماشا کن\nکه بهار دیگر\nپاورچین پاورچین\nاز دل تاریکی می گذر\nو تو در خوابی\nو پرستوها خوابند\nو تو می اندیشی\nبه بهار دیگر\nو به یاری دیگر\nنه بهاری\nو نه یاری دیگر\nحیف\nاما من و تو\nدور از هم می پوسیم\nغمم از وحشت پوسیدن نیست\nغمم از زیستن بی تو دراین لحظه پر دلهره است\nدیگر از من تا خاک شدن راهی نیست\nاز سر این بام\nاین صحرا این دریا\nپر خواهم زد خواهم مرد\nغم تو این غم شیرین را\nبا خود خواهم برد", "poet_nationality": "ایرانی", "poet_name": "حمید مصدق", "poet_link": "https://echolalia.ir/category/sher/iranian-poets/hamid-mossadegh/"}
{"title": "در میان من و تو فاصله هاست", "link": "https://echolalia.ir/%d8%af%d8%b1-%d9%85%d9%8a%d8%a7%d9%86-%d9%85%d9%86-%d9%88-%d8%aa%d9%88-%d9%81%d8%a7%d8%b5%d9%84%d9%87-%d9%87%d8%a7%d8%b3%d8%aa/", "poem": "در میان من و تو فاصله هاست\nگاه می اندیشم\nمی توانی تو به لبخندی این فاصله رابرداری\nو تو چون مصرع شعری زیبا\nسطح برجسته ای از زندگی من هستی", "poet_nationality": "ایرانی", "poet_name": "حمید مصدق", "poet_link": "https://echolalia.ir/category/sher/iranian-poets/hamid-mossadegh/"}
{"title": "عاشق زنی مشو که می خواند", "link": "https://echolalia.ir/%d8%b9%d8%a7%d8%b4%d9%82-%d8%b2%d9%86%db%8c-%d9%85%d8%b4%d9%88-%da%a9%d9%87-%d9%85%db%8c-%d8%ae%d9%88%d8%a7%d9%86%d8%af/", "poem": "عاشق زنی مشو که می خواند\nکه زیاد گوش می دهد\nزنی که می نویسد\nعاشق زنی مشو که فرهیخته است\nافسونگر ، وهم آگین ، دیوانه\nعاشق زنی مشو که می اندیشد\nکه می داند ، که داناست\nکه توان پرواز دارد\nزنی که خود را باور دارد\nعاشق زنی مشو که هنگام عشق ورزیدن\nمی خندد یا می گرید\nکه قادر است روحش را به جسم بدل کند\nو از آن بیشتر ، عاشق شعر است\nاینان خطرناک ترین ها هستند\nو یا زنی که می تواند\nنیم ساعت مقابل یک نقاشی بایستد\nو یا که توان زیستن بدون موسیقی را ندارد\nعاشق زنی مشو که\nپُر ، مفرح ، هشیار و جواب ده است\nکه پیش نیاید که هرگز عاشق چنین زنی شوی\nچرا که وقتی عاشق زنی از این دست می شوی\nکه با تو بماند یا نه\nکه عاشق تو باشد یا نه\nازین گونه زن ، بازگشت به عقب\nممکن نیست\nهرگز\n \nمارتا در اصل شاعری معاصر اهل جمهوری دومینیکن است\nترجمه ناصر علیزاده", "poet_nationality": "اسپانیا", "poet_name": "مارتا ریورا دلا کروز", "poet_link": "https://echolalia.ir/category/sher/spanish-poet/marta-rivera-de-la-cruz/"}
{"title": "روزِ ناگزیر", "link": "https://echolalia.ir/inevitable-day/", "poem": "این روز‌ها که می‌گذرد، هر روز \nاحساس می‌کنم که کسی در باد \nفریاد می‌زند \nاحساس می‌کنم که مرا \nاز عمق جاده‌های مه‌آلود \nیک آشنای دور صدا می‌زند \nآهنگ آشنای صدای او \nمثل عبور نور \nمثل عبور نوروز \nمثلِ صدای آمدنِ روز است \nآن روزِ ناگزیر که می‌آید \nروزی که عابران خمیده \nیک لحظه وقت داشته باشند \nتا سر بلند باشند \nو آفتاب را \nدر آسمان ببینند \nروزی که این قطار قدمی \nدر بستر موازی تکرار \nیک لحظه بی‌بهانه توقف کند \nتا چشم‌های خسته‌ی خواب‌آلود \nاز پُشت پنجره \nتصویر ابر‌ها را در قاب \nو طرح واژگونه‌ جنگل را \nدر آب بنگرند\nآن روز \nپرواز دست‌های صمیمی \nدر جستوجوی دوست \nآغاز می‌شود \nروزی که روز تازهٔ پرواز \nروزی که نامه‌ها همه باز است \nروزی که جای نامه و مُهر و تمبر \nبالِ کبوتری را \nامضا کنیم \nو مثل نامه‌ای بفرستیم\nصندوق‌های پُستی \nآن روز آشیان کبوتر‌هاست \nروزی که دست خواهش، کوتاه \nروزی که التماس گناه است \nو فطرت خدا \nدر زیر پای رهگذران پیاده‌رو \nبر روی روزنامه نخوابد \nوخواب نانِ تازه نبیند\nروزی که روی در ها \nبا خط ساده‌ای بنویسند: \n«تنها ورود گردن کج، ممنوع!» \nو زانوان خستهٔ مغرور \nجز پیش پای عشق \nبا خاک آشنا نشود \nو قصه‌های واقعی امروز \nخواب و خیال باشند \nو مثلِ قصه‌های قدمی \nپایان خوب داشته باشند \nروز وفور لبخن \nلبخند بی‌دریغ \nلبخند بی‌مضایقهٔ چشم‌ها \nآن روز \nبی‌چشمداشت بودنِ لبخند \nقانون مهربانی است \nروزی که شاعران \nناچار نیستند \nدر حجره‌های تنگ قوافی \nلبخند خویش را بفروشند \nروزی که روی قیمت احساس \nمثلِ لباس \nصحبت نمی‌کنند \nپروانه‌های خُشک شده، آن روز \nاز لای برگ‌های کتاب شعر \nپرواز می‌کنند \nو خواب در دهان مسلسل‌ها \nخمیازه می‌کشد \nو کفش‌های کهنه سربازی \nدر کنج موزه‌های قدیمی \nبا تار عنکبوت گره می‌خورند \nروزی که توپ‌ها \nدر دست کودکان \nاز باد پُر شوند \nروزی که سبز، زرد نباشد \nگل‌ها اجازه داشته باشند \nهر جا که دوست داشته باشند \nبشکفند \nدل‌ها اجازه داشته باشند \nهر جا نیاز داشته باشند \nبشکنند \nآیینه حق نداشته باشد \nبا چشم‌ها دروغ بگوید \nدیوار حق نداشته باشد \nبی‌پنجره بروید \nآن روز \nدیوار باغ و مدرسه کوتاه است \nتنها \nپرچینی از خیال \nدر دوردست حاشیهٔ باغ می‌کشند \nکه می‌توان به سادگی از روی آن پرید \nروز طلوع خورشید \nاز جیب کودکان دبستانی \nروزی که باغ سبز البفا \nروزی که مشق آب، عمومی است \nدریا و آفتاب \nدر انحصار چشم کسی نیست\nروزی که آسمان \nدر حسرت ستاره نباشد \nروزی که آرزوی چنین روزی نباشد \nمحتاج استعاره نباشد\nای روز‌های خوب که در راهید! \nای جاده‌های گمشده در مه! \nای روز‌های سخت ادامه! \nای پُشت لحظه‌ها به در آیید! \nای روز آفتابی \nای مثل چشم‌های خدا آبی! \nای روز آمدن! \nای مثلِ روز، آمدنت روشن! \nاین روز‌ها که می‌گذرد، هر روز \nدر انتظار آمدنت هستم! \nاما \nبا من بگو که آیا، من نیز \nدر روزگار آمدنت هستم ؟", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "نه گندُم و نه سیب", "link": "https://echolalia.ir/neither-wheat-nor-apples/", "poem": "نه گندُم و نه سیب \nآدم فریب نام تو را خورد\nاز بی‌شمار نام شهیدانت \nهابیل را که نامِ نخستین بود \nدیگر \nاین روز‌ها به یاد نمی‌آوری \nهابیل \nنام دیگر من بود \nیوسف، برادرم نیز \nتنها به جرم نام تو \nچندین هزار سال \nزندانی عزیز زلیخا بود \nبت‌ها، الهه‌ها \nو پیکرتمام خدایان را \nصورتگران \nبه نام تو تصویر می‌کنند\nنام تو را \nروزی تمام غارنشینان \nبر سنگ‌ها نوشتند \nو سنگ‌ها از آن روز \nجنگل شدند \nامروز هم \nاز کیمیای نام تو \nاین واژهای خام \nدر دست‌های خستهٔ من \nشعر می‌شوند \nمن در ادای نام تو \nدم می‌زنم \nشعرم حرام باد \nاگر روزی \nتا بوده‌ام \nجز با طنین نام تو \nشعری سروده‌ام!\nنام تو نام مجنون\nنام تو نام بیستون\nنام تو نام دیگر شیرین\nنام تو هند\nنام تو چین است\nو شاعران عاشق\nدر عهد جاهلیت\nویرانه‌های نام تو را می‌گریستند\nنام تو نام دیگر لیلا\nنام تو نام دیگر سلماست\nنام تو باغ‌های معلق\nنام تو فتح قیصر و کسری است\nنام تو\nرازی نوشته بر پر پروانه‌هاست\nگُلها همه به نام تو مشهورند\nآیینه‌ها\nاز انعکاس نامِ تو می‌خندند\nدر کوچه‌های خاطره باران\nوقتی که خوشه‌های اقاقی\nاز نرده‌های حوصلهٔ دیوار\nسرریز می‌کنند\nو در مشام باد\nعطر بنفش نام تو می‌پیچد\nنامت\nطلسم «بسم» اقاقی‌هاست\nبی‌نام تو جزام خلاء\nده کورهٔ جهان را\nخواهد خورد\nنام تو چیست ؟\nغوغای رودخانه همسایگی است\nوقتی به شیب درّه\nسرازیر می‌شود\nنام تو روستاست\nشب‌ها که سقف خواب مرا\nقورباغه‌ها\nهاشور می‌زنند\nوقتی که طبل تبت را\nپیشانی تفکر و تردید\nمی‌کوبد\nنام تو شیشه\nنام تو شبنم\nنام تو دستمال نیسم است\nنام تو چیست‌ ؟\nلبخنده کودکی است\nکه با حالتی نجیب\nلب باز می‌کند\nکه بگوید:\n«سیب»\nنام تو نور\nنام تو شور\nنام تو لبخند\nلبخند\nدر تلفظ نامت\nضروری است!\nنامی برای مُردن\nنامی برای تا ابد زیستن\nنامی برای بی که بدانی چرا\nگاهی گریستن\nتاریخ عاشقان\nفهرست کوچکی\nاز بی‌شمار نام شهیدان توست\nپیغمبران\nبه نام تو سوگند خورده‌اند\nو شاعر گمنام\nتنها به جرم بردن نام تو مُرده‌اند\nزیرا که نام کوچک تو\nشرح هزار نام بزرگ خداست\nزیرا\nهزار نام خدا\nزیباست!", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "روز مبادا", "link": "https://echolalia.ir/lest-day/", "poem": "وقتی تو نیستی \nنه هست‌های ما \nچونان که بایدند \nنباید‌ها… \nمثلِ همیشه آخر حرفم \nو حرفِ آخرم را \nبا بُغض می‌خورم \nعُمری است \nلخند‌های لاغرم را \nدر دل ذخیره می‌کنم:\nباشد برای روزِ مبادا \nامّا \nدر صفحه‌های تقویم \nروزی به نامِ روز مبادا نیست \nآن روز هر چه باشد \nروزی شبیه دیروز \nروزی شبیه فردا \nروزی درست مثلِ همین روز‌های ماست \nامّا کسی چه می‌داند؟\nشاید\nامروز نیز روزِ مبادا باشد!\nوقتی تو نیستی\nنه هست‌های ما\nچونان که بایدند\nنباید‌ها…\nهر روز بی‌تو\nروزِ مبادا ست!", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "جرئت دیوانگی", "link": "https://echolalia.ir/dare-to-go-crazy/", "poem": "انگار مدتی است که احساس می‌کنم\nخاکستری‌تر از دو سه سالِ گذشته‌ام\nاحساس می‌کنم که کمی دیر است\nدیگر نمی‌توانم\nهر وقت خواستم\nدر بیست سالگی متولد شوم\nانگار\nفرصت برای حادثه\nاز دست رفته است\nاز ما گذشته است\nکاری که دیگران نتوانند\nفرصت برای حرف زیاد است\nاما\nاما اگر گریسته باشی …\nآه …\nمُردن چقدر حوصله می‌خواهد\nبی‌آنکه در سراسر عُمرت\nیک روز، یک نفس\nبی‌حسِ مرگ زیسته باشی‌ !\nانگار، این سال ها که می‌گذرد\nچندان که لازم است\nدیوانه نیستم\nاحساس می‌کنم که پس از مرگ\nعاقبت\nیک روز\nدیوانه می‌شوم !\nشاید برای حادثه باید\nگاهی کمی عجیب‌تر از این\nباشم\nبا این همه تفاوت\nاحساس می‌کنم که کمی بی‌تفاوتی\nبد نیست\nحس می‌کنم که انگار\nنامم کمی کج است\nو نام خانوادگی‌ام، نیز\nاز این هوای سربی\nخسته است\nامضای تازه من\nدیگر\nامضای روز‌های دبستان نیست\nای کاش\nآن نام را دوباره\nپیدا کنم\nای کاش\nآن کوچه را دوباره ببینم\nآنجا که ناگهان\nیک روز نام کوچکم از دستم\nافتاد\nو لا به لای خاطره‌ها گم شد\nآنجا که\nیک کودک غریبه\nبا چشم‌های کودکیِ من نشسته است\nاز دور\nلبخند او چقدر شبیه من است !\nآه، ای شباهت دور !\nای چشم های مغرور !\nاین روز ها که جرئت دیوانگی‌ کم است\nبگذار باز هم به تو برگردم !\nبگذار دست کم\nگاهی تو را به خواب ببینم !\nبگذار در خیال تو باشم\nبگذار …\nبگذریم !\nاین روز ها\nخیلی برای گریه دلم تنگ است !", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "حالِ گل", "link": "https://echolalia.ir/flower-condition/", "poem": "گفت: احوالت چطور است؟\nگفتمش: عالی است\nمثل حالِ گل\nحالِ گل\nدر چنگِ چنگیز مغول…", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "نه گندُم و نه سیب", "link": "https://echolalia.ir/not-wheat-or-apples/", "poem": "۱\nنه گندُم و نه سیب\nآدم فریب نام تو را خورد\nاز بی‌شمار نام شهیدانت\nهابیل را که نامِ نخستین بود\nدیگر\nاین روز‌ها به یاد نمی‌آوری\nهابیل\nنام دیگر من بود\nیوسف، برادرم نیز\nتنها به جرم نام تو\nچندین هزار سال\nزندانی عزیز زلیخا بود\nبت‌ها، الهه‌ها\nو پیکرتمام خدایان را\nصورتگران\nبه نام تو تصویر می‌کنند\n۲\nنام تو را\nروزی تمام غارنشینان\nبر سنگ‌ها نوشتند\nو سنگ‌ها از آن روز\nجنگل شدند\nامروز هم \nاز کیمیای نام تو\nاین واژهای خام\nدر دست‌های خستهٔ من\nشعر می‌شوند\nمن در ادای نام تو\nدم می‌زنم\nشعرم حرام باد\nاگر روزی\nتا بوده‌ام\nجز با طنین نام تو\nشعری سروده‌ام!\n۳\nنام تو نام مجنون\nنام تو نام بیستون\nنام تو نام دیگر شیرین\nنام تو هند\nنام تو چین است\nو شاعران عاشق\nدر عهد جاهلیت\nویرانه‌های نام تو را می‌گریستند\nنام تو نام دیگر لیلا\nنام تو نام دیگر سلماست\nنام تو باغ‌های معلق\nنام تو فتح قیصر و کسری است\n۴\nنام تو\nرازی نوشته بر پر پروانه‌هاست\nگُلها همه به نام تو مشهورند\nآیینه‌ها\nاز انعکاس نامِ تو می‌خندند\nدر کوچه‌های خاطره باران\nوقتی که خوشه‌های اقاقی\nاز نرده‌های حوصلهٔ دیوار\nسرریز می‌کنند\nو در مشام باد\nعطر بنفش نام تو می‌پیچد\nنامت\nطلسم «بسم» اقاقی‌هاست\nبی‌نام تو جزام خلاء\nده کورهٔ جهان را\nخواهد خورد\n۵\nنام تو چیست ؟\nغوغای رودخانه همسایگی است\nوقتی به شیب درّه\nسرازیر می‌شود\nنام تو روستاست\nشب‌ها که سقف خواب مرا\nقورباغه‌ها\nهاشور می‌زنند\nوقتی که طبل تبت را\nپیشانی تفکر و تردید\nمی‌کوبد\nنام تو شیشه\nنام تو شبنم\nنام تو دستمال نیسم است\n۶\nنام تو چیست‌ ؟\nلبخنده کودکی است\nکه با حالتی نجیب\nلب باز می‌کند\nکه بگوید:\n«سیب»\nنام تو نور\nنام تو شور\nنام تو لبخند\nلبخند\nدر تلفظ نامت\nضروری است!\n۷\nنامی برای مُردن\nنامی برای تا ابد زیستن\nنامی برای بی که بدانی چرا\nگاهی گریستن\nتاریخ عاشقان\nفهرست کوچکی\nاز بی‌شمار نام شهیدان توست\nپیغمبران\nبه نام تو سوگند خورده‌اند\nو شاعر گمنام\nتنها به جرم بردن نام تو مُرده‌اند\nزیرا که نام کوچک تو\nشرح هزار نام بزرگ خداست\nزیرا\nهزار نام خدا\nزیباست!\nمجموعه کامل اشعار قیصر امین‌پور انتشارات مروارید\n(پاره‌هایی از یک منظومه)", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "باید به بی گناهی دل اعتراف کرد", "link": "https://echolalia.ir/we-must-confess-to-innocence-of-heart/", "poem": "باران گرفت نیزه و قصد مصاف کرد \nآتش نشست و خنجر خود را غلاف کرد\nگویی که آسمان سر نطقی فصیح داشت\nبا رعد سرفه های گران سینه صاف کرد\nتا راز عشق ما به تمامی بیان شود \nبا آب دیده آتش دل ائتلاف کرد\nجایی دگر برای عبادت نیافت عشق \nآمد به گرد طایفه ی ما طواف کرد\nاشراق هر چه گشت ضریحی دگر نیافت \nدر گوشه ای ز مسجد دل اعتکاف کرد\nتقصیر عشق بود که خون کرد بی شمار \nباید به بی گناهی دل اعتراف کرد", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "قطار می‌رود، تو می‌روی", "link": "https://echolalia.ir/the-train-goes-you-go/", "poem": "قطار می‌رود\nتو می‌روی\nتمام ایستگاه می‌رود\nو من چقدر ساده‌ام\nکه سالهای سال\nکنار این قطار ایستاده‌ام\nو همچنان\nبه نرده‌های ایستگاه رفته\nتکیه داده‌ام", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "اول آبی بود این دل، آخر اما زرد شد", "link": "https://echolalia.ir/it-was-the-first-blue-of-this-heart/", "poem": "اول آبی بود این دل، آخر اما زرد شد\nآفتابی بود، ابری شد، سیاه و سرد شد\nآفتابی بود، ابری شد، ولی باران نداشت\nرعد و برقی زد ولی رگبار برگ زرد شد\nصاف بود و ساده و شفاف، عین آینه\nآه، این آیینه کی غرق غبار و گرد شد؟\nهر چه با مقصود خود نزدیکتر می شد، نشد\nهر چه از هر چیز و هر ناچیز دوری کرد، شد\nهر چه روزی آرمان پنداشت، حرمان شد همه\nهر چه می پنداشت درمان است، عین درد شد\nدرد اگر مرد است با دل راست رویارو شود\nپس چرا از پشت سر خنجر زد و نامرد شد؟\nسر به زیر و ساکت و بی دست و پا می رفت دل\nیک نظر روی تو را دید و حواسش پرت شد\nبر زمین افتاد چون اشکی ز چشم آسمان\nناگهان این اتفاق افتاد: “زوجی فرد شد”\nبعد هم تبعید و زندان ِ ابد شد در کویر\nعین مجنون از پی لیلی بیابانگرد شد\nکودک دل شیطنت کرده است یک دم در ازل\nتا ابد از دامن پر مهر مادر طرد شد", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "رسم سفر", "link": "https://echolalia.ir/%d8%b1%d8%b3%d9%85-%d8%b3%d9%81%d8%b1/", "poem": "آمادهٔ سفر\nانبان پُر ز خشم و خطر بر دوش\nمی‌رفت\nاما\nچشمان ما چو آینه‌ها خیره مانده بود\nدر لحظه‌های بدرود\nحتیٰ\nآبی به روی آینه‌هامان نریختیم\nرسم سفر همیشه نه این بود", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "از اگر", "link": "https://echolalia.ir/%d8%a7%d8%b2-%d8%a7%da%af%d8%b1/", "poem": "در تمام طول این سفر اگر\nطول و عرض صفر را\nطی نکرده‌ام\nدر عبور از این مسیر دور\nاز الف اگر گذشته‌ام\nاز اگر اگر به یا رسیده‌ام\nاز کجا به ناکجا …\nیا اگر به وهم بودنم\nاحتمال داده‌ام\nباز هم دویده‌ام\nآنچان که زندگی مرا\nدر هوای تو\nنفس نفس\nحدس می‌زند\nهرچه می‌دوم\nبا گمان رد گام‌های تو\nگم نمی‌شوم\nراستی\nدر میان این همه اگر\nتو چقدر بایدی !\nاز کتاب دیوان کامل اشعار قیصر امین‌پور\nارسال کنننده سالار یزدانی", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "به آیین دل", "link": "https://echolalia.ir/%d8%a8%d9%87-%d8%a2%db%8c%db%8c%d9%86-%d8%af%d9%84/", "poem": "برای رسیدن، چه راهی بریدم\nدر آغاز رفتن، به پایان رسیدم\nبه آیین دل سر سپردم دمادم\nکه یک عمر بی وقفه در خون تپیدم\nبه هر کس که دل باختم، داغ دیدم\nبه هر جا که گل کاشتم، خار چیدم\nمن از خیر این ناخدایان گذشتم\nخدایی برای خودم آفریدم\nبه چشمم بدِ مردمان عین خوبی است\nکه من هر چه دیدم، ز چشم تو دیدم\nدهانم شد از بوی نام تو لبریز\nبه هر کس که گل گفتم و گل شنیدم\nارسال کننده سالار یزدانی", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "جرئت دیوانگی", "link": "https://echolalia.ir/%d8%ac%d8%b1%d8%a6%d8%aa-%d8%af%db%8c%d9%88%d8%a7%d9%86%da%af%db%8c/", "poem": "انگار مدتی است که احساس می‌کنم\nخاکستری‌تر از دو سه سال گذشته‌ام\nاحساس می‌کنم که کمی دیر است\nدیگر نمی‌توانم\nهر وقت خواستم\nدر بیست سالگی متولد شوم\nانگار\nفرصت برای حادثه\nاز دست رفته است\nاز ما گذشته است\nکاری که دیگران نتوانند\nفرصت برای حرف زیاد است\nاما\nاما اگر گریسته باشی …\nآه …\nمردن چقدر حوصله می‌خواهد\nبی‌آنکه در سراسر عُمرت\nیک روز، یک نفس\nبی‌حسِ مرگ زیسته باشی‌ !\nانگار، این سال ها که می‌گذرد\nچندان که لازم است\nدیوانه نیستم\nاحساس می‌کنم که پس از مرگ\nعاقبت\nیک روز\nدیوانه می‌شوم !\nشاید برای حادثه باید\nگاهی کمی عجیب‌تر از این\nباشم\nبا این همه تفاوت\nاحساس می‌کنم که کمی بی‌تفاوتی\nبد نیست\nحس می‌کنم که انگار\nنامم کمی کج است\nو نام خانوادگی‌ام، نیز\nاز این هوای سربی\nخسته است\nامضای تازه من\nدیگر\nامضای روز‌های دبستان نیست\nای کاش\nآن نام را دوباره\nپیدا کنم\nای کاش\nآن کوچه را دوباره ببینم\nآنجا که ناگهان\nیک روز نام کوچکم از دستم\nافتاد\nو لا به لای خاطره‌ها گم شد\nآنجا که\nیک کودک غریبه\nبا چشم‌های کودکیِ من نشسته است\nاز دور\nلبخند او چقدر شبیه من است !\nآه، ای شباهت دور !\nای چشم های مغرور !\nاین روز ها که جرئت دیوانگی‌ کم است\nبگذار باز هم به تو برگردم !\nبگذار دست کم\nگاهی تو را به خواب ببینم !\nبگذار در خیال تو باشم\nبگذار …\nبگذریم !\nاین روز ها\nخیلی برای گریه دلم تنگ است !\nارسال کننده سالار یزدانی", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "اعتراف", "link": "https://echolalia.ir/%d8%a7%d8%b9%d8%aa%d8%b1%d8%a7%d9%81/", "poem": "خارها\nخوار نیستند\nشاخه‌های خشک\nچوبه‌‌های دار نیستند\nمیوه‌های کالِ کرم خورده نیز\nروی شاخه بار نیستند\nپیش از آنکه برگ‌های زرد را\nزیر پای خویش\nسرزنش کنی\nخش‌خشی به گوش می‌رسد\nبرگ‌های بی‌گناه\nبا زبان ساده اعتراف می‌کنند\nخشکی درخت\nاز کدام ریشه آب می‌خورد!\nکتاب مجموعه شعر های قیصر امین‌پور صفحه ۳۲۳-آینه‌های ناگهان\nارسال کننده سالار یزدانی", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "دردواره‌ها (۱)", "link": "https://echolalia.ir/%d8%af%d8%b1%d8%af%d9%88%d8%a7%d8%b1%d9%87%e2%80%8c%d9%87%d8%a7-%db%b1/", "poem": "درد‌های من\nجامه نیستند\nتا ز تَن در آورم\n«چامه و چکامه» نیستند\nتا به «رشته سخن» در آورم\nنعره نیستند\nتا ز «نای جان» بر آورم\nدرد‌های من نگفتنی\nدرد‌های من نهفتنی است\nدرد‌های من\nگرچه مثلِ درد‌های مردم زمانه نیست\nدرد مردم زمانه است\nمردمی که چینِ پوستینشان\nمردمی که نام‌هایشان\nجلد کهنهٔ شناسنامه‌هایشان\nدرد می‌کند\nمن ولی تمامِ استخوان بودنم\nلحظه‌های ساده سرودنم\nدرد می‌کند\nانحنای روحِ من\nشانه‌های خسته غرور من\nتکیه‌گاه بی‌پناهی دلم شکسته است\nکتف گریه‌های بی‌بهانه‌ام\nبازوان حس شاعرانه‌ام\nزخم خورده است\nدرد‌های پوستی کجا؟\nدرد دوستی کجا؟\nاین سماجت عجیب\nپافشاری شگفت درد‌هاست\nدرد‌های آشنا\nدرد‌های بومی غریب\nدرد‌های خانگی\nدرد‌های کهنهٔ لجوج\nاولین قلم\nحرف حرف درد را\nدر دلم نوشته است\nدست سر نوشت\nخون درد را\nبا گلم سرشته است\nپس چگونه سرنوشت ناگزیز خویش را رها کنم؟\nدرد\nرنگ و بوی غنچه دل است\nپس چگونه من\nرنگ و بوی غنچه را ز برگ‌های توبه‌توی آن\nجدا کنم؟\nدفتر مرا\nدست درد می‌زند ورق\nشعر تازهٔ مرا\nدرد گفته است\nدرد هم شنفته است\nپس در این میانه من\nاز چه حرف می‌زنم؟\nدرد، حرف نیست\nدرد، نام دیگر من است\nمن چگونه خویش را صدا کنم؟\nاردیبهشت ۶۷\nارسال کننده سالار یزدانی", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "دردواره‌ها (۲)", "link": "https://echolalia.ir/%d8%af%d8%b1%d8%af%d9%88%d8%a7%d8%b1%d9%87%e2%80%8c%d9%87%d8%a7-%db%b2/", "poem": "در میان آفتاب و دل\nمرز مشترک کجاست؟\nچشم های من\nمیزبان لحظه هاست:\nنقشه‌ها و مرز‌های رو به رو\nمرز‌های درد، آرزو\nمرز‌ های مبهم خیال\nمرز های ممکن و محال\nنقشه‌ها فاصله\nمرز‌های خاکی و غریب\nبینِ آفتاب و دل کشیده‌اند\nمرز‌های شرقی دلم کجاست؟\nچشم‌های من\nمیزبان نقشه‌هاست\nکو‌ه‌ها\nروی نقشه سر به اوج ‌می‌زنند\nرودها\nروی نقشه موج می‌زنند\nمرز‌های بین آفتاب و دل\nناگهان خراب می‌شوند.\nارسال کننده سالار یزدانی", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "دردواره‌ ها (۳)", "link": "https://echolalia.ir/%d8%af%d8%b1%d8%af%d9%88%d8%a7%d8%b1%d9%87%e2%80%8c%d9%87%d8%a73/", "poem": "چشم‌های من\nاین جزیره‌ها که در تصرف غم است\nاین جزیره‌ها که از چهارسو محاصره است\nدر هوای گریه‌های نم‌نم است\nگرچه گریه‌های گاه‌گاه من\nآب می‌دهد درخت درد را\nبرق آه بی‌گناه من\nذوب می‌کند\nسد صخره‌های سخت درد را\nفکر می‌کنم\nعاقبت هجوم ناگهان عشق\nفتح می‌کند\nپایتخت درد* را\nاردیبهشت ۶۷\n*این ترکیب، نام دفتر شعری از پل الوار نیز بوده است.", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "ای خواهشی که خواستنی تر ز پاسخی", "link": "https://echolalia.ir/%d9%85%db%8c-%d8%ae%d9%88%d8%a7%d9%87%d9%85%d8%aa-%da%86%d9%86%d8%a7%d9%86%da%a9%d9%87-%d8%b4%d8%a8-%d8%ae%d8%b3%d8%aa%d9%87-%d8%ae%d9%88%d8%a7%d8%a8-%d8%b1%d8%a7/", "poem": "می خواهمت چنانکه شب خسته خواب را\nمی جویمت چنانکه لب تشنه آب را\nمحو توام چنانکه ستاره به چشم صبح\nیا شبنم سپیده دمان آفتاب را\nبی تابم آنچنانکه درختان برای باد\nبا کودکان خفته به گهواره تاب را\nبایسته ای چنانکه تپیدن برای دل\nیا آنچنانکه بال پریدن عقاب را\nحتی اگر نباشی، می آفرینمت\nچونانکه التهاب بیابان سراب را\nای خواهشی که خواستنی تر ز پاسخی\nبا چون تو پرسشی چه نیازی جواب را", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "تنها یک بار تکرار می شدی", "link": "https://echolalia.ir/you-just-repeated-it/", "poem": "امشب تمام حوصله ام را\nدر یک کلام کوچک\nدر تو\nخلاصه کردم\nای کاش می شد\nیک بار\nتنها همین\nیک بار\nتکرار می شدی\nتکرار", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "از تمام راز و رمز های عشق", "link": "https://echolalia.ir/%d8%a7%d8%b2-%d8%aa%d9%85%d8%a7%d9%85-%d8%b1%d8%a7%d8%b2-%d9%88-%d8%b1%d9%85%d8%b2-%d9%87%d8%a7%db%8c-%d8%b9%d8%b4%d9%82/", "poem": "از تمام راز و رمز های عشق\nجز همین سه حرف\nجز همین سه حرف ساده‌ی میان تهی\nچیز دیگری سرم نمی شود\n من سرم نمی شود\nولی\nراستی\nدلم\nکه می شود", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "از بد بدتر اگر هست", "link": "https://echolalia.ir/%d8%a7%d8%b2-%d8%a8%d8%af-%d8%a8%d8%af%d8%aa%d8%b1-%d8%a7%da%af%d8%b1-%d9%87%d8%b3%d8%aa/", "poem": "از بد بدتر اگر هست\nاین است\nاینکه باشی\nدر چاه نا برادر، تنها\nزندانی زلیخا\nچوب حراج خورده بازار برده ها\nالبته بی که یوسف باشی\nپس بهتر است درز بگیری\nاین پاره پوره پیرهن\nبی بو و خاصیت را\nکه چشم هیچ چشم به راهی را\nروشن نمی کند\n# قیصر_امین_پور", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "کاری به کار عشق ندارم", "link": "https://echolalia.ir/%da%a9%d8%a7%d8%b1%db%8c-%d8%a8%d9%87-%da%a9%d8%a7%d8%b1-%d8%b9%d8%b4%d9%82-%d9%86%d8%af%d8%a7%d8%b1%d9%85/", "poem": "نه!\nکاری به کار عشق ندارم\nمن هیچ چیز و هیچ کسی را\nدیگر\nدر این زمانه دوست ندارم\nانگار\nاین روزگار چشم ندارد من و تو را\nیک روز\nخوشحال و بی ملال ببیند\nزیرا\nهر چیزی و هر کسی را\nکه دوست تر بداری\nحتی اگر یک نخ سیگار\nیا زهرمار باشد\nاز تو دریغ می کند…\nپس\nمن با همه وجودم\nخود را زدم به مردن\nتا روزگار، دیگر\nکاری به کار من نداشته باشد\n این شعر تازه را هم\nناگفته می گذارم…\nتا روزگار بو نبرد\n گفتم که\nکاری به کار عشق ندارم\nپور", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "خیلی دلم برای گریه تنگ است", "link": "https://echolalia.ir/%d8%ae%db%8c%d9%84%db%8c-%d8%af%d9%84%d9%85-%d8%a8%d8%b1%d8%a7%db%8c-%da%af%d8%b1%db%8c%d9%87-%d8%aa%d9%86%da%af-%d8%a7%d8%b3%d8%aa/", "poem": "انگار مدتی است که احساس می‌کنم\nخاکستری تر از دو سه سال گذشته‌ام\nاحساس می‌کنم که کمی دیر است\nدیگر نمی‌توانم\nهر وقت خواستم\nدر بیست سالگی متولد شوم\nانگار\nفرصت برای حادثه\nاز دست رفته است\nاز ما گذشته است که کاری کنیم\nکاری که دیگران نتوانند\nفرصت برای حرف زیاد است\nاما\nاما اگر گریسته باشی\nآه\nمردن چه قدر حوصله می‌خواهد\nبی آنکه در سراسر عمرت\nیک روز، یک نفس\nبی حس مرگ زیسته باشی\nانگار این سال‌ها که می‌گذرد\nچندان که لازم است\nدیوانه نیستم\nاحساس می‌کنم که پس از مرگ\nعاقبت\nیک روز\nدیوانه می‌شوم\nشاید برای حادثه باید\nگاهی کمی عجیب‌تر از این\nباشم\nبا این همه تفاوت\nاحساس می‌کنم که کمی بی تفاوتی\nبد نیست\nحس می‌کنم که انگار\nنامم کمی کج است\nو نام خانوادگی‌ام، نیز\nاز این هوای سربی\nخسته است\nامضای تازه‌ی من\nدیگر\nامضای روزهای دبستان نیست\nای کاش\nآن نام را دوباره\nپیدا کنم\nای کاش\nآن کوچه را دوباره ببینم\nآنجا که ناگهان\nیک روز نام کوچکم از دستم\nافتاد\nو لابه‌لای خاطره‌ها گم شد\nآنجا که\nیک کودک غریبه\nبا چشم های کودکی من نشسته است\nاز دور\nلبخند او چه قدر شبیه من است\nآه، ای شباهت دور\nای چشم های مغرور\nاین روزها که جرأت دیوانگی کم است\nبگذار باز هم به تو برگردم\nبگذار دست کم\nگاهی تو را به خواب ببینم\nبگذار در خیال تو باشم\nبگذار …\nبگذریم\nاین روزها\nخیلی برای گریه دلم تنگ است", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "تو آن همیشه‌ای", "link": "https://echolalia.ir/%d8%aa%d9%88-%d8%a2%d9%86-%d9%87%d9%85%db%8c%d8%b4%d9%87%e2%80%8c%d8%a7%db%8c/", "poem": "مردم همه\nتو را به خدا\nسوگند می‌دهند\n اما برای من\nتو آن همیشه‌ای\nکه خدا را به ‌تو\nسوگند می‌دهم", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "دل به پائیز نسپرده ایم", "link": "https://echolalia.ir/%d8%af%d9%84-%d8%a8%d9%87-%d9%be%d8%a7%d8%a6%db%8c%d8%b2-%d9%86%d8%b3%d9%be%d8%b1%d8%af%d9%87-%d8%a7%db%8c%d9%85/", "poem": "سراپا اگر زرد و پژمرده ایم\nولى دل به پائیز نسپرده ایم\nچو گلدان خالى لب پنجره\nپر از خاطرات ترک خورده ایم\nاگر داغ دل بود، ما دیده ایم\nاگر خون دل بود، ما خورده ایم\nاگر دل دلیل است، آورده ایم\nاگر داغ شرط است، ما برده ایم\nاگر دشنه دشمنان، گردنیم\nاگر خنجر دوستان، گرده ایم\nگواهى بخواهید، اینک گواه\nهمین زخم هایى که نشمرده ایم!\nدلى سر بلند و سرى سر به زیر\nاز این دست عمرى به سر برده ایم", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "ناگهان چقدر زود دیر می شود", "link": "https://echolalia.ir/%d9%86%d8%a7%da%af%d9%87%d8%a7%d9%86-%da%86%d9%82%d8%af%d8%b1-%d8%b2%d9%88%d8%af-%d8%af%db%8c%d8%b1-%d9%85%db%8c-%d8%b4%d9%88%d8%af/", "poem": "حرفهای ما هنوز ناتمام\nتا نگاه می کنی\nوقت رفتن است\nبازهم همان حکایت همیشگی\nپیش از آنکه با خبر شوی\nلحظه ی عزیمت تو ناگزیر می شود\n آی…\nناگهان\nچقدر زود\nدیر می شود", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "وقتی تو نیستی", "link": "https://echolalia.ir/%d9%88%d9%82%d8%aa%db%8c-%d8%aa%d9%88-%d9%86%db%8c%d8%b3%d8%aa%db%8c/", "poem": "وقتی تو نیستی\nنه هست های ما\nچونان که بایدند\nنه باید ها\nمثل همیشه آخر حرفم\nو حرف آخرم را\nبا بغض می خورم\nعمری است\nلبخند های لاغر خود را\nدر دل ذخیره می کنم\nباشد برای روز مبادا\nاما\nدر صفحه های تقویم\nروزی به نام روز مبادا نیست\nآن روز هر چه باشد\nروزی شبیه دیروز\nروزی شبیه فردا\nروزی درست مثل همین روزهای ماست\nاما کسی چه می داند؟\nشاید\nامروز نیز روز مبادا باشد\nوقتی تو نیستی\nنه هست های ما\nچونانکه بایدند\nنه باید ها\nهر روز بی تو\nروز مبادا است", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "درد نام دیگر من است", "link": "https://echolalia.ir/%d8%af%d8%b1%d8%af-%d9%86%d8%a7%d9%85-%d8%af%db%8c%da%af%d8%b1-%d9%85%d9%86-%d8%a7%d8%b3%d8%aa-%d9%82%db%8c%d8%b5%d8%b1-%d8%a7%d9%85%db%8c%d9%86-%d9%be%d9%88%d8%b1/", "poem": "دردهای من\nجامه نیستند\nتا ز تن در آورم\nچامه و چکامه نیستند\nتا به رشته ی سخن درآورم\nنعره نیستند\nتا ز نای جان بر آورم\nدردهای من نگفتنی\nدردهای من نهفتنی است\nدردهای من\nگرچه مثل دردهای مردم زمانه نیست\nدرد مردم زمانه است\nمردمی که چین پوستینشان\nمردمی که رنگ روی آستینشان\nمردمی که نامهایشان\nجلد کهنه ی شناسنامه هایشان\nدرد می کند\nمن ولی تمام استخوان بودنم\nلحظه های ساده ی سرودنم\nدرد می کند\nانحنای روح من\nشانه های خسته ی غرور من\nتکیه گاه بی پناهی دلم شکسته است\nکتف گریه های بی بهانه ام\nبازوان حس شاعرانه ام\nزخم خورده است\nدردهای پوستی کجا؟\nدرد دوستی کجا؟\nاین سماجت عجیب\nپافشاری شگفت دردهاست\nدردهای آشنا\nدردهای بومی غریب\nدردهای خانگی\nدردهای کهنه ی لجوج\nاولین قلم\nحرف حرف درد را\nدر دلم نوشته است\nدست سرنوشت\nخون درد را\nبا گلم سرشته است\nپس چگونه سرنوشت ناگزیر خویش را رها کنم؟\nدرد\nرنگ و بوی غنچه ی دل است\nپس چگونه من\nرنگ و بوی غنچه را ز برگهای تو به توی آن جدا کنم؟\nدفتر مرا\nدست درد می زند ورق\nشعر تازه ی مرا\nدرد گفته است\nدرد هم شنفته است\nپس در این میانه من\nاز چه حرف می زنم؟\nدرد، حرف نیست\nدرد، نام دیگر من است\nمن چگونه خویش را صدا کنم؟", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "اول آبی بود این دل آخر اما زرد شد", "link": "https://echolalia.ir/%d8%a7%d9%88%d9%84-%d8%a2%d8%a8%db%8c-%d8%a8%d9%88%d8%af-%d8%a7%db%8c%d9%86-%d8%af%d9%84-%d8%a2%d8%ae%d8%b1-%d8%a7%d9%85%d8%a7-%d8%b2%d8%b1%d8%af-%d8%b4%d8%af/", "poem": "اول آبی بود این دل آخر اما زرد شد\nآفتابی بود ابری شد سیاه و سرد شد\nآفتابی بود ابری شد ولی باران نداشت\nرعد و برقی زد ولی رگبار برگ زرد شد\nصاف بود و ساده و شفاف عین آینه\nآه این آینه کی غرق غبار و گرد شد؟\nهرچه با مقصود خود نزدیکتر می شد نشد\nهرچه از هر چیز و هر ناچیز دوری کرد شد\nهرچه روزی آرمان پنداشت حرمان شد همه\nهرچه می پنداشت درمان است عین درد شد\nدرد اگر مرد است با دل راست رویارو شود\nپس چرا از پشت خنجر زد و نامرد شد ؟\nسر به زیر و ساکت و بی دست و پا می رفت دل\nیک نظر روی تو را دید و حواسش پرت شد\nبر زمین افتاد چون اشکی ز چشم آسمان\nناگهان این اتفاق افتاد: زوجی فرد شد\nبعد هم تبعید و زندان ابد شد در کویر\nعین مجنون از پی لیلی بیابانگرد شد\nکودک دل شیطنت کرده است یک دم در ازل\nتا ابد از دامن پرمهر مادر طرد شد", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "بچه ها آرزوی من این است", "link": "https://echolalia.ir/%d8%a8%da%86%d9%87-%d9%87%d8%a7-%d8%a2%d8%b1%d8%b2%d9%88%db%8c-%d9%85%d9%86-%d8%a7%db%8c%d9%86-%d8%b3%d8%aa-%d9%82%db%8c%d8%b5%d8%b1-%d8%a7%d9%85%db%8c%d9%86-%d9%be%d9%88%d8%b1/", "poem": "صبح یک روز سرد پاییزی\nروزی از روزهای اول سال\nبچه ها در کلاس جنگل سبز\nجمع بودند دور هم خوشحال\nبچه ها غرق گفتگو بودند\nبازهم در کلاس غوغا بود\nهریکی برگ کوچکی در دست!\nباز انگار زنگ انشا بود\nتا معلم ز گرد راه رسید\nگفت با چهره ای پر از خنده\nباز موضوع تازه ای داریم\nآرزوی شما در آینده\nشبنم از روی برگ گل برخاست\nگفت می خواهم آفتاب شوم\nذره ذره به آسمان بروم\nابر باشم دوباره آب شوم\nدانه آرام بر زمین غلتید\nرفت و انشای کوچکش را خواند\nگفت باغی بزرگ خواهم شد\nتا ابد سبز سبز خواهم ماند\nغنچه هم گفت گرچه دل تنگم\nمثل لبخند باز خواهم شد\nبا نسیم بهار و بلبل باغ\nگرم راز و نیاز خواهم شد\nجوجه گنجشک گفت می خواهم\nفارغ از سنگ بچه ها باشم\nروی هر شاخه جیک جیک کنم\nدر دل آسمان رها باشم\nجوجه کوچک پرستو گفت:\nکاش با باد رهسپار شوم\nتا افق های دور کوچ کنم\nباز پیغمبر بهار شوم\nزنگ تفریح را که زنجره زد\nباز هم در کلاس غوغا شد\nهر یک از بچه ها بسویی رفت\nو معلم دوباره تنها شد\nبا خودش زیر لب چنین می گفت:\nآرزوهایتان چه رنگین است\nکاش روزی به کام خود برسید!\nبچه ها آرزوی من این ست", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "و درد هنوز دامنه دارد", "link": "https://echolalia.ir/%d9%88-%d8%af%d8%b1%d8%af-%d9%87%d9%86%d9%88%d8%b2-%d8%af%d8%a7%d9%85%d9%86%d9%87-%d8%af%d8%a7%d8%b1%d8%af-%d9%82%db%8c%d8%b5%d8%b1-%d8%a7%d9%85%db%8c%d9%86-%d9%be%d9%88%d8%b1/", "poem": "هنوز\nدامنه دارد\nهنوز هم که هنوز است\nدرد\nدامنه دارد\nشروع شاخه ی ادراک\nطنین نام نخستین\nتکان شانه ی خاک\nو طعم میوه ی ممنوع\nکه تا تنفس سنگ\nادامه خواهد داشت\nو درد\nهنوز دامنه دارد", "poet_nationality": "ایرانی", "poet_name": "قیصر امین پور", "poet_link": "https://echolalia.ir/category/sher/iranian-poets/qeysar-aminpour/"}
{"title": "عشق تو را بدل به فریادى مى‌کنم", "link": "https://echolalia.ir/i-turn-your-love-into-a-cry/", "poem": "عشق تو را بدل به فریادى مى‌کنم \nاى که تنها تو را دوست مى‌دارم ــ \nاز ژرفاى تاریکْ مغاکى که در آن \nدل‌ام در افتاده است؛ \nاین‌جا غمین دنیایى‌ست، \nافق‌اش از جنس سُرب و ملال \nو بر خیزاب‌هاى شب‌هایش \nکفر و خوف \nدستادست \nغوطه مى‌خورند. \nخورشیدى یخین بر فراز شش ماه پرسه مى‌زند \nو شش ماه دگر \nهمه شولاى تاریکى‌ست گسترده \nبر سردى خاک\nبارى \nدیارى‌ست سخت غمین‌تر از سرزمین‌هاى سترونِ قطب؛ \nنه جانورى، نه نهرى \nنه جوانه‌اى، نه جنگلى! \nهر آینه هیچ وحشتى هرگز سهمگین‌تر نبوده است \nاز سنگ‌دلىِ سردِ این آفتاب بلورین \nو این شبِ سترگ که به آشوبِ ازل مى‌ماند \nبسى رشک مى‌برم بر آن پست‌ترینِ جانوران \nکه مى‌توانند در آغوش خوابى ابلهانه غرقه شوند \nو به آهستگى \nکلافِ رشته‌هاى زمان را \nپنبه کنند.", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "کلافِ زمان", "link": "https://echolalia.ir/skein-of-time/", "poem": "من ترحمِ تو را می‌طلبم، ای یکتا زنی که \nاز ژرفِ گودالِ تیره‌ای که دلم در آن افتاده است دوستت می‌دارم.\nاین‌جا جهانی تیره با افقی سُربی‌ست \nکه شبانگاه، در آن هراس و ناسزا شناور است.\nخورشیدی بی‌گرما شش ماه بر فرازش بال می‌گسترد \nو شش ماهِ دیگر، تیرگی زمین را می‌پوشاند \nسرزمینی‌ست برهنه‌تر از سرزمینِ قطبی؛ \nنه جانوری، نه رودی، نه سبزه‌ای، نه بیشه‌ای!\nوحشتی در جهان نیست \nکه از خشونتِ سردِ این خورشیدِ یخ‌زده  \nو این شبِ پهناورِ هم‌سانِ نخستین روزهای جهان، افزون‌تر باشد.\nمن بر سرنوشتِ پلیدترین حیوانات رشک می‌برم \nکه می‌توانند \nتا آن‌جا که کلافِ زمان به‌ آهستگی وا می‌شود \nدر خوابی ابلهانه فرو روند…", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "رخوت این باغ تنهایى", "link": "https://echolalia.ir/the-dream-of-this-lonely-garden/", "poem": "بر کشیدن چنین بارى سترگ \nشهامت را لخته‌لخته از گرده‌هایت خواهد مکید \nاى سیزیف! \nگرچه قلب‌ات سخت در جوشش و کار است \nلیک راه هنر بى‌پایان است و آدمى را مجال اندک\nسر به سوى مزارستانى متروک \nدور از مقابر نام‌داران \nقلب من تپنده \nچو فرو مرده نعره‌ى طبل‌ها \nمى‌نوازد آشوبِ آهنگ عزا\nچه‌بسا گوهران یک‌دانه که خفته در دل خاک \nگم‌گشته‌ى تاریکى و نسیان‌اند \nو چه دورند ز یافته شدن \nپرداخته شدن\nچه‌بسا گل‌ها، حسرتا! \nکه ریخته‌اند نرماى عطر خویش \nچو رازى \nبر رخوت این باغ تنهایى.", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "بر روی قلب من بیا", "link": "https://echolalia.ir/come-on-my-heart/", "poem": "بر روی قلب من بیا، \nای روح ستم‌گر و بی‌رحم \nای ببر محبوب، ای دیو بی‌اعتنا \nمی‌خواهم \nانگشتان لرزان‌ام را درون یال‌های سنگی‌ات فرو برم\nمی‌خواهم سر دردآلودم را \nدر دامن عطرآگین تو بگذارم و \nرطوبت عشق مرده‌ام را \nچون گل پژمرده‌ای ببویم.\nمی‌خواهم بخوابم، می‌خواهم در خوابی \nراحت چون آرامش مرگ غرق شوم. \nمی‌خواهم بر پیکر زیبا و صاف و \nمسی‌رنگ تو بی‌آن‌که دندان فرو کنم، بوسه گستران‌ام\nهق‌هق گریه‌های مرا \nتنها غرقاب بستر تو می‌بلعد و معدوم می‌کند \nنسیان پرقدرت درون دهان تو جای گرفته و لِتِه در بوسه‌های تو جاری‌است.\nاز این پس، ای لذت زندگانی من، \nچون برگزیده‌ای بی‌گناه که محکوم رنج و عذاب است، \nسر اطاعت بر پای سرنوشت خواهم سود، \nتا شور و حرارت آن آتش اندوه‌ام را تیزتر کند.\nنپانتس* و شوکران را در انتهای زیبای گلوی‌ات \nکه هرگز دلی را به دام نیفکنده، \nخواهم مکید تا \nبغض و کینه‌ام را به دست فراموشی سپارم.\n*نپانتس: نوعی گیاه گرمسیری و گوشت‌خوار", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "مرده‌ای میان مردگان", "link": "https://echolalia.ir/the-dead-among-the-deads/", "poem": "می‌خواهم در زمینی گل آلوده و پر حلزون \nبــه دست خود گودالی ژرف بکنم \nتا آسوده استخوان‌های فرسوده‌ام را در آن بچینم \nو چون کوســه‌ای در موج در فراموشی بیارامم \nمن از وصیت نامــه و گور بیزارم \nپیش از آن کــه اشکی از مردمان طلب کنم \nمرا خوشتر آن کــه تا زنده‌ام زاغان را فرا خوانم \nتا از سراپای پیکر ناپاکم خون روانــه کنند \nای کرم‌ها! \nهمرهان سیــه روی بی‌چشم و گوش\nبنگرید کــه مرده‌ای شاد و رها بــه سویتان می‌آید\nای فیلسوفان کامروا، فرزندان فساد\nبی سرزنش میان ویرانــه‌ی پیکرم رویید و بگویید\nهنوز هم، آیا رنج دیگری هست؟\nبرای این تن فرسوده‌ی بی‌جان\nمرده‌ای میان مردگان", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "شکوهٔ یک ایکار", "link": "https://echolalia.ir/moan-of-icare/", "poem": "سبک‌بارند و سعادتمند و سیراب، \nآنان که همخوابهٔ فاحشگان‌اند، \nولی، من بازوانم از هم گسیخته‌اند، \nزیرا، ابرها را در بر کشیده‌ام.\nبه لطف ستارگان بی‌همتاست، \nشعله‌زنان در قعر آسمان، \nکه چشمان سوختهٔ من نمی‌بینند، \nجز خاطره‌های خورشید را.\nبیهوده خواستم از فضا مقصد و مأوا بیابم\nاکنون در پرتو چشمی آتشین، \nمی‌بینم که بالم می‌گسلد.\nو چون در راهِ عشق به زیبایی سوختم، \nاین افتخار بزرگ را نخواهم داشت، \nتا نام خود را بر مکانی،\nکه گور من تواند بود، بنهم.\nبه اساطیر یونان، ایکار ( ایکاروس) کسی بود که بال‌هایی با قیر به او چسبانده شد و او به کمک آنها پرواز کرد. چون به خورشید نزدیک شد، قیر آب شد، بالها گسست و او در دریا فرو افتاد", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "معقول باش ای درد من", "link": "https://echolalia.ir/be-reasonable-my-pain/", "poem": "معقول باش ای درد من، و اندکی آرام‌تر گیر\nتو شب را می‌طلبیدی و او هم اکنون فرا می‌رسد\nجوّی تیره، شهر را دربر می‌گیرد\nکسانی را آسایش می‌آورد و کسانی را تشویش.\nبدان هنگام که فوج رجاله‌های پست\nدر زیر تازیانه‌ی لذت که دژخیمی غدّار است\nمی‌روند تا در جشنِ بنده پرور، میوه‌های ندامت بچینند؛\nای درد من، دستت را به من بده و دور از آنان، از این‌سو بیا.\nبنگر سال‌های مرده را\nکه در جامه‌های قدیمی از ایوان‌های آسمان خم شده‌اند.\nبنگر تأسف را که لبخندزنان از قعر آب‌ها سر برمی‌کشد.\nخورشید محتضر را ببین که زیر طاقی می‌خسبد\nو چون کفن درازی که بر شرق کشیده شود.\nبشنو، عزیز من، بشنو شب دلاویز را که گام بر می‌دارد.", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "بانوی ناخوش", "link": "https://echolalia.ir/the-sick-lady/", "poem": "ای شعر بانوی بیمار، دریغا! تو را چه می‌شود این بامداد؟\nچشمانِ گود افتاده‌ات اینک لب‌ ریز از خیالاتِ شبانه است؛\nو معاینه می‌بینم که بر رُخسارت جنون و هراس\nسرد و خاموش یک‌به‌یک پدیدار می‌شوند.\nای ابلیس‌ بانوی سبز قبا و ای شیطان‌ بچه‌ی سرخ‌پوش\nآیا هراس و عشق را از انبانِ خویش به جان‌ات فرو ریخته‌اند؟\nآیا کابوس با حرکتی جبارانه و خموش\nتو را در قعرِ زندان افسانه‌ییِ «منتورن» فرو غلتانده است؟\nدل‌ام می‌خواهد با استشمامِ بوی تن‌درستیِ سینه‌ات\nهماره گذرگاهِ اندیشه‌های سترگ،\nو خون مسیحی تو\nموج‌موج و موزون جریان می‌داشت.\nهم‌چون آواهای پرشمارِ شعرهای کهن\nکه بر آن‌ها گاه‌به‌گاه «فبوس» – پدر سرودها –\nو «پانِ» بزرگ – خداوندگارِ خرمن‌ها – فرمان می‌رانند.\nاز شماره‌ی چهارم فصل‌نامه‌ی هفتاد", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "این اندوهِ غریب از کجا آمده است", "link": "https://echolalia.ir/where-this-strange-grief-came-from/", "poem": "می‌گفتی: «این اندوهِ غریب از کجا آمده است\nکه چون دریا روی صخره‌های عریان و سیاه را می‌گیرد؟»\nمی‌گویم: از آن دم که دل یک‌بار کینه ورزد.\nزیستن دردی‌ست! این راز را همه‌گان می‌دانند.\nرنجی بسیار ساده و بی‌رمزوراز\nو هم‌چون شادیِ تو در چشمِ همه عیان.\nپس ای زیباروی مشتاق، از پُرس‌وجو دست بدار\nو کرَم نما آهسته سخن بگو، خاموش باش!\nخاموش باش ای بی‌خبر! ای جانِ هماره‌ شیفته!\n دهانِ شِکَرخند! \n مرگ بیش از زنده‌گی\n اغلب با رشته‌های ظریف ما را در بند می‌کشد\nبگذار، بگذار تا دل‌ام از دروغی سرمست شود\n چون رؤیایی شیرین در چشمانِ زیبای‌ات غرق شود\n و در سایه‌سارِ مژگان‌ات به خوابی عمیق فرو رود.", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "تمام ماجرا همین است", "link": "https://echolalia.ir/%d8%aa%d9%85%d8%a7%d9%85-%d9%85%d8%a7%d8%ac%d8%b1%d8%a7-%d9%87%d9%85%db%8c%d9%86-%d8%a7%d8%b3%d8%aa/", "poem": "مست شوید\nتمام ماجرا همین است\nمدام باید مست بود\nتنها همین\nباید مست بود تا سنگینی رقت‌بار زمان\nکه تورا می‌شکند\nو شانه‌هایت را خمیده می‌کند را احساس نکنی\nمادام باید مست بود\nاما مستی از چه ؟\nاز شراب از شعر یا از پرهیزکاری\nآن‌طور که دلتان می‌خواهد مست باشید\nو اگر گاهی بر پله‌های یک قصر\nروی چمن‌های سبز کنار نهری\nیا در تنهایی اندوه‌بار اتاقتان\nدر حالیکه مستی از سرتان پریده یا کمرنگ شده ، بیدار شدید\nبپرسید از باد از موج از ستاره از پرنده از ساعت\nاز هرچه که می‌‌وزد\nو هر آنچه در حرکت است\nآواز می‌خواند و سخن می‌گوید\nبپرسید اکنون زمانِ چیست ؟\nو باد ، موج ، ستاره ، پرنده\nساعت جوابتان را می‌دهند\nزمانِ مستی است\nبرای اینکه برده‌ی شکنجه دیده‌ی زمان نباشید\nمست کنید\nهمواره مست باشید\nاز شراب از شعر یا از پرهیزکاری\nآن‌طور که دل‌تان می‌خواهد\nمترجم از", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "زیبا هستم ای مردم", "link": "https://echolalia.ir/%d8%b2%db%8c%d8%a8%d8%a7-%d9%87%d8%b3%d8%aa%d9%85-%d8%a7%db%8c-%d9%85%d8%b1%d8%af%d9%85/", "poem": "زیبا هستم ای مردم\nهمچون رویایی به سختی سنگ\nو سینه‌ام جایی‌ست\nکه هرکس در نوبت خویش زخم می‌خورد\nتا عشقی را در جان شاعر بدمد\nگنگ و ابدی\nمثل ذات\nمن بر مسند لاجوردی آسمان می‌نشینم\nهمچون افسانه‌ای که در ادراک نمی‌گنجد\nمن قلبی از برف را به سپیدی قوها پیوند می‌زنم\nبیزارم از تحرکی که خطوط را جابجا می‌کند\nهرگز نمی‌گریم و هرگز نمی‌خندم\nشاعران دربرابر منش‌های والایم\nکه گویی از مفتخرترین یادبودها وام گرفته‌ام\nروزگارشان را به ریاضت تحصیل گذراندند\nدر عوض\nمن برای افسون کردن این عاشقان سربراه\nدر آینه‌های زلالی که همه چیز را زیباتر نشان می‌دهند\nچشمانم را دارم\nچشمان درشتم را\nبا درخشش جاوید", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "این که بر گونه ات فرو می غلتد", "link": "https://echolalia.ir/%d8%a7%db%8c%d9%86-%da%a9%d9%87-%d8%a8%d8%b1-%da%af%d9%88%d9%86%d9%87-%d8%a7%d8%aa-%d9%81%d8%b1%d9%88-%d9%85%db%8c-%d8%ba%d9%84%d8%aa%d8%af/", "poem": "این که بر گونه ات فرو می غلتد\nاشک نمک سوده ی تو نیست\nآرزوهای دل مرده ی من است\nکه سیاه مست\nاز پستوی میکده دویده است به بازار\nتا به طبل عداوت بکوبد", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "ای مرگ! ای ناخدای پیر", "link": "https://echolalia.ir/%d8%a7%db%8c-%d9%85%d8%b1%da%af-%d8%a7%db%8c-%d9%86%d8%a7%d8%ae%d8%af%d8%a7%db%8c-%d9%be%db%8c%d8%b1/", "poem": "ای مرگ!\nای ناخدای پیر!\nاینک گاهِ رفتن!\nبیا تا لنگرها بر کشیم!\nاین سرزمین بر نمی انگیزد جز ملال\nآه مرگ\nبگذار بادبان برافروزیم!\nگرچه چون مُرکب سیاه است این دریا و آسمان\nلیک هزار توی قلب هامان\n-که تو آشنایی با هر خم و هر پیچ اش-\nلبریز است ز پرتوهای درخشان.\nجاری کن شوکران تلخ ات را\nتا مگر جانی تازه دمد ما را\nاین آتش\nسبعانه می گدازد مغزهامان\nو ما سخت آرزومندیم سقوط را؛\n– بهشت یا دوزخ،چه تفاوت دارد؟-\nسقوط به ژرفای ناشناخته ها\nتا مگر بازیابیم\nیک چیز تازه ی دیگر!\nشارل بودلر\nترجمه:نیما زاغیان", "poet_nationality": "فرانسه", "poet_name": "شارل بودلر", "poet_link": "https://echolalia.ir/category/sher/french-poets/charles-baudelaire/"}
{"title": "شمع", "link": "https://echolalia.ir/candle/", "poem": "روشن و تابناک \nدر برابرت ایستاده اند \nروزهایی که پیش ِرو داری \nروشن و تابناک \nچون ردیفی از شمع های زریّن ِسوزان \nو روزهایی که پساپشت نهاده ای \nشمع های تاریکی هستند، تا به آخر سوخته \nاز آنها که نزدیکترند \nهنوز دود برمی خیزد \nشمع های سرد، ذوب شده، خمیده", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "دیوارها", "link": "https://echolalia.ir/walls/", "poem": "بی‌تعقل، بی‌ترحم، بی‌شرم \nگرداگرد من دیوارهای بلند و غو‌ل‌آسا بنا کردند.\nو اکنون اینجا نشسته‌ام و با امید بیگانگی می ورزم. \nبه چیز دیگری نمی‌اندیشم: تقدیری از این دست مغزم را می‌خورد؛\nزیرا که کارهای بسیاری در بیرون داشتم که انجام دهم. \nآه، در آن هنگام که دیوارها را می‌ساختند چرا نگاه نکردم.\nاما من هرگز صدای سازندگان و هیاهوی ابزارهایشان را نشنیدم.\nنامحسوس و محبوس در این‌جا مرا به ناگهان از جهان بیرون جدا کردند.\nاز کتاب «شعر امروز یونان – پنجره ای روسن به صد سال شعر یونانی»", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "دنبال پنجره می‌گردم", "link": "https://echolalia.ir/%d8%af%d9%86%d8%a8%d8%a7%d9%84-%d9%be%d9%86%d8%ac%d8%b1%d9%87-%d9%85%db%8c%e2%80%8c%da%af%d8%b1%d8%af%d9%85/", "poem": "در این حجره‌های تاریک روزهایم چه خالی چه ملال\nبی‌قرار پیش و پس می‌روم و دنبال پنجره می‌گردم\nگشایشی است اگر بشود یکی باز کنم\nپنجره‌یی نیست یا من نمی‌یابم\nبهتر که نیست\nاز کجا که نور دردسر دیگری نشود\nکی می‌داند نور چه چیزها را روشن کند؟\nاز کتاب بقیه را به اهل هادس می‌گویم", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "این عکس موهنی", "link": "https://echolalia.ir/%d8%a7%db%8c%d9%86-%d8%b9%da%a9%d8%b3-%d9%85%d9%88%d9%87%d9%86%db%8c/", "poem": "در این عکس موهنی که در خیابان‌ها یواشکی می‌فروشند\n(که مبادا پلیس ببیند) چه می‌کنی؟\nدر آن عکسِ هرز می‌شود مگر\nچهره‌ای چنان رویایی داشت؟\nکی می‌داند چه زندگیِ تباه و خفت‌باری پیش گرفته‌ای\nچه جاهای وحشتناکی که نبوده‌ای\nوقتی برای این عکس ژست می‌گرفتی\nچه ارزان و حقیر بودی.\nاما برغم تمامِ این‌ها برای من همان صورتِ رویایی می‌مانی،\nتَنی که برای لذت‌های یونانی ساخته شده\nاین‌طوری در یادم می‌مانی و\nشعرم از تو یاد می‌کند.", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "آرزوهایم", "link": "https://echolalia.ir/%d8%a2%d8%b1%d8%b2%d9%88%d9%87%d8%a7%db%8c%d9%85/", "poem": "مثل جسدهای جوانی که پیری و فسردگی ندیده‌\nبا اشک چشم راهی تابوت‌شان می‌کنند پرشکوه\nسرها میان گل‌های رز و زیر پاشان یاسمن می‌ریزند،\nآرزوهایم برآورده نشده، کمال نادیده گذشتند\nهیچ‌کدام نه شبِ لذت‌های دنیایی را چشیدند و\nنه صبح پیروز رخشندگی را دیدند.", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "گل‌های مصنوعی", "link": "https://echolalia.ir/%da%af%d9%84%e2%80%8c%d9%87%d8%a7%db%8c-%d9%85%d8%b5%d9%86%d9%88%d8%b9%db%8c/", "poem": "نرگس‌های واقعی نمی‌خواهم، نه سوسن و نه گل‌های سرخ واقعی\nپسندم نمی‌آیند این آذین‌بندانِ معمول و مبتذل باغچه‌ای\nمحزونم خسته‌ام پریشان می‌شوم از مغزشان، زیبایی میراشان\nکسالت‌بارند\nگل‌های مصنوعی بدهیدم – از شکوه چینی و فلز\nنه می‌پلاسند و نه خراب می‌شوند، شکل‌هایی که پیری ندارند\nگل‌هایی از باغ‌های پرجلالِ جایی دیگر\nکه منزل شکل‌ها و سبک‌ها و دانش‌ها است\nمن گل‌های طلایی و شیشه‌ای دوست دارم\nموهبت نابی از هنر واقعی\nرنگ‌های بزک‌ کرده‌ای از طبیعت زیباتر\nمروارید و مینا کار\nبرگ‌ها و شاخه‌های مام\nزیبایی‌شان از ذوق سلیم و علیم می‌آید\nخوارمایه در کثافت و گل سبز نمی‌شوند\nاگر بو ندارند عطرباران‌شان می‌توان کرد\nمی‌شود جلوشان مرمک‌های عاشق‌پیشه را آتش کشید.", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "ساعت نه", "link": "https://echolalia.ir/%d8%b3%d8%a7%d8%b9%d8%aa-%d9%86%d9%87/", "poem": "دوازده و نیم\nوقتی گذشته از ساعت نه\nبار اولی که چراغ روشن کردم و رو صندلیم نشستم.\nنشسته‌ام، نه می‌خوانم، نه حرف می‌زنم.\nدر این خانه خلوت کرده‌ام.\nکی هست که بشود با او حرف بزنم؟\nاز ساعت نه که باراول چراغ را روشن کردم،\nسایه‌ی جوانیم دنبالم آمده تا اتاق‌های دربسته‌ی معطر را یادم بیاورد\nلذت‌های تنانه‌ی دور، لذت‌ها.\nچیزهایی نشانم داده،\nکوچه‌هایی که دیگر پیداشان نمی‌شود کرد\nنوشگاه‌های هرشبه که سال‌ها است تخته شده‌اند\nتآترها و کافه‌هایی که نیستند.\nسایه‌ی جوانیم اساسِ غم را هم نشانم داده\nرنج خویشان، جدایی‌‌شان، غم بستگانم.\nغم آنها که رفته‌اند و جایی ندارند\nدوازده و نیم، ساعت‌ها چه زود گذشتند\nدوازده و نیم، سال‌ها چه زود گذشتند", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "در خانه‌ی جان جمعند شهوت‌ها", "link": "https://echolalia.ir/%d8%af%d8%b1-%d8%ae%d8%a7%d9%86%d9%87%e2%80%8c%db%8c-%d8%ac%d8%a7%d9%86-%d8%ac%d9%85%d8%b9%d9%86%d8%af-%d8%b4%d9%87%d9%88%d8%aa%e2%80%8c%d9%87%d8%a7/", "poem": "در خانه‌ی جان جمعند شهوت‌ها\nزنان زیبا در جامه‌‌های ابریشمین و\nیاقوت‌های کبود که لای موهاشان برقِ تاریکی دارد\nهمه‌جای خانه تحت فرمانشان است: از رواق بیرونی تا مخفی‌ترین اندرونی؛\nوقتی شب می‌رسد و عنان از کف می‌گیرد و خون به غلیان می‌افتد،\nدر سرسرا جمع می‌شوند پرغوغا\nو آنجا وحشی و دیوانه\nسینه عریان و چهره گلگون و پریشان عیش و نوش می‌کنند\nبیرونِ خانه جمیعِ فضایل ایستاده‌اند با چهره‌های مات وجامه‌های کهنه‌ی ناکوک،\nروزها را پریشفته از هیاهوی پشتِ دیوار شب می‌کنند،\nگاه و بیگاه که جنجال جنون‌آمیزِ فاحشگان\nسکوت محزونشان را می‌آشوبد\nبلند می‌شوند و می‌روند پشت پنجره‌ها\nپیشانی‌ می‌چسبانند به شیشه‌ها\nو تالارِ تب‌دار را تماشا می‌کنند\nنورها و گل‌ها و جواهرات درخشان و\nرقصان را.", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "فکر و ذکرم شده این کار", "link": "https://echolalia.ir/%d9%81%da%a9%d8%b1-%d9%88-%d8%b0%da%a9%d8%b1%d9%85-%d8%b4%d8%af%d9%87-%d8%a7%db%8c%d9%86-%da%a9%d8%a7%d8%b1/", "poem": "فکر و ذکرم شده این کار. ولی امروز \nچه کند پیش می‌رود، ای داد! \nاز صبح، هوا بس که گرفته بود، دقمرگ شدم. \nهمه‌اش باران. \nهمه‌اش باد، باد، باد. \nحرفم که نمی‌اید، چه کنم جز نگاه و نظربازی؟ \nدرین گرته‌ی بیرنگ که حال پیش چشم دارم در قاب، \nلبِ پاشوبه غنوده‌ست جوانی رعنا،\nشاید خسته از کبوتر بازی‌ زیر آفتاب.\nچه قدی، چه قامتی!\nعجب ظهر قیامتی \nنأشه‌اش کرده، مست خواب!\nبه تماشا می‌نشینم و ساعتهاست:\nکَم‌کَمک که شعر می‌شود، تازه کشف می‌شود \nچرا زیباست.", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "آن‌قدر که زل زدم به زیبایی", "link": "https://echolalia.ir/%d8%a2%d9%86%e2%80%8c%d9%82%d8%af%d8%b1-%d9%83%d9%87-%d8%b2%d9%84-%d8%b2%d8%af%d9%85-%d8%a8%d9%87-%d8%b2%db%8c%d8%a8%d8%a7%db%8c%db%8c/", "poem": "آن‌قدر که زل زدم به زیبایی\nذهنم از آن پر شده\nخط‌های تن، لب‌های سرخ، اندام سوزنده\nموهایی که انگار مجسمه‌های یونانی\nهمیشه زیبا حتی در پریشانی\nطره‌ای ریخته روی سپید پیشانی\nصور عشق، همان‌طور که شعر من می‌طلبید\nدر شب‌های جوانی‌ام\nدر شب‌هام، پنهانی،  دیداری", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "گاهی برگرد و بغلم کن", "link": "https://echolalia.ir/%da%af%d8%a7%d9%87%db%8c-%d8%a8%d8%b1%da%af%d8%b1%d8%af-%d9%88-%d8%a8%d8%ba%d9%84%d9%85-%d9%83%d9%86-%da%a9%d9%86%d8%b3%d8%aa%d8%a7%d9%86%d8%aa%db%8c%d9%86-%da%a9%d8%a7%d9%88%d8%a7%d9%81%db%8c/", "poem": "گاهی برگرد و بغلم کن\nبرگرد و تنگ بغلم کن\nوقتی حافظه‌ی تن بیدار می‌شود\nهوسی قدیمی دوباره در خون می‌دود\nوقتی لب‌ها و پوست یادشان می‌آید\nو دست‌ها هوای لمس تو را دارند\nگاهی برگرد و بغلم کن\nوقتی لب‌ها و پوست یادشان می‌آید\nمرا با خود ببر\nدر شب", "poet_nationality": "یونان", "poet_name": "کنستانتین کاوافی", "poet_link": "https://echolalia.ir/category/sher/greek-poet/constantine-cavafy/"}
{"title": "امشب", "link": "https://echolalia.ir/tonight/", "poem": "امشب \nدر یک خواب عجیب \nرو به سمت کلمات \nباز خواهد شد. \nباد چیزی خواهد گفت. \nسیب خواهد افتاد، \nروی اوصاف زمین خواهد غلتید، \nتا حضور وطن غایب شب خواهد رفت. \nسقف یک وهم فرو خواهد ریخت. \nچشم \nهوش محزون نباتی را خواهد دید. \nپیچکی دور تماشای خدا خواهد پیچید. \nراز، سر خواهد رفت. \nریشه زهد زمان خواهد پوسید. \nسر راه ظلمات \nلبه صحبت آب \nبرق خواهد زد، \nباطن آینه خواهد فهمید.\nامشب \nساقه معنی را \nوزش دوست تکان خواهد داد، \nبهت پرپر خواهد شد. \nته شب، یک حشره \nقسمت خرم تنهایی را \nتجربه خواهد کرد. \nداخل واژه‌ی صبح \nصبح خواهد شد.", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "شب تنهایی خوب", "link": "https://echolalia.ir/good-lonely-night/", "poem": "گوش کن  \nدورترین مرغ جهان می‌خواند \nشب سلیس است، و یکدست، و باز \nشمعدانی‌ها \nو صدادارترین شاخه فصل، ماه را می‌شنوند\nپلکان جلو ساختمان \nدر فانوس به دست \nو در اسراف نسیم\nگوش کن، جاده صدا می‌زند از دور قدم‌های ترا \nچشم تو زینت تاریکی نیست! \nپلک‌ها را بتکان \nکفش به پا کن \nو بیا!\nو بیا تا جایی، که پر ماه به انگشت تو هشدار دهد! \nو زمان روی کلوخی بنشیند با تو \nو مزامیر شب اندام تو را \nمثل یک قطعه آواز به خود جذب کنند\nپارسایی است در آنجا که ترا خواهد گفت : \n“بهترین چیز رسیدن به نگاهی است که از حادثه عشق، تَر است”", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "صدا کن مرا", "link": "https://echolalia.ir/call-me/", "poem": "صدا کن مرا. \nصدای تو خوب است. \nصدای تو سبزینه آن گیاه عجیبی است \nکه در انتهای صمیمیت حزن می‌روید. \nدر ابعاد این عصر خاموش \nمن از طعم تصنیف در متن ادراک یک کوچه تنهاترم. \nبیا تا برایت بگویم چه اندازه تنهایی من بزرگ است. \nو تنهایی من شبیخون حجم تو را پیش‌بینی نمی‌کرد. \nو خاصیت عشق این است. \nکسی نیست، \nبیا زندگی را بدزدیم، آن وقت \nمیان دو دیدار قسمت کنیم. \nبیا با هم از حالت سنگ چیزی بفهمیم. \nبیا زودتر چیزها را ببینیم. \nببین، عقربک‌های فواره در صفحه ساعت حوض \nزمان را به گردی بدل می‌کنند. \nبیا آب شو مثل یک واژه در سطر خاموشی‌ام. \nبیا ذوب کن در کف دست من جرم نورانی عشق را.\nمرا گرم کن \n(و یک‌بار هم در بیابان کاشان هوا ابر شد \nو باران تندی گرفت \nو سردم شد، آن وقت در پشت یک سنگ، \nاجاق شقایق مرا گرم کرد.) \nدر این کوچه‌هایی که تاریک هستند \nمن از حاصل ضرب تردید و کبریت می‌ترسم. \nمن از سطح سیمانی قرن می‌ترسم. \nبیا تا نترسم من از شهرهایی که خاک سیاشان چراگاه جرثقیل است. \nمرا باز کن مثل یک در به روی هبوط گلابی در این عصر معراج پولاد. \nمرا خواب کن زیر یک شاخه دور از شب اصطکاک فلزات. \nاگر کاشف معدن صبح آمد، صدا کن مرا. \nو من، در طلوع گل یاسی از پشت انگشت‌های تو، بیدار خواهم شد. \nو آن وقت \nحکایت کن از بمب‌هایی که من خواب بودم، و افتاد. \nحکایت کن از گونه‌هایی که من خواب بودم، و تر شد. \nبگو چند مرغابی از روی دریا پریدند. \nدر آن گیروداری که چرخ زره‌پوش از روی رویای کودک گذر داشت \nقناری نخ زرد آواز خود را به پای چه احساس آسایشی بست. \nبگو در بنادر چه اجناس معصومی از راه وارد شد. \nچه علمی به موسیقی مثبت بوی باروت پی برد. \nچه ادراکی از طعم مجهول نان در مذاق رسالت تراوید. \nو آن وقت من، مثل ایمانی از تابش استوا گرم، \nتو را در سرآغاز یک باغ خواهم نشانید.\nشعر «به باغ هم‌سفران» از دفتر «حجم سبز»", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "غمی غمناک", "link": "https://echolalia.ir/sadness-sad/", "poem": "شب سردی است، و من افسرده. \nراه دوری است، و پایی خسته. \nتیرگی هست و چراغی مرده.\nمی‌کنم، تنها؛ از جاده عبور: \nدور ماندند ز من آدم‌ها. \nسایه‌ای از سر دیوار گذشت، \nغمی افزود مرا بر غم‌ها.\nفکر تاریکی و این ویرانی \nبی‌خبر آمد تا با دل من \nقصه‌ها ساز کند پنهانی.\nنیست رنگی که بگوید با من \nاندکی صبر، سحر نزدیک است. \nهر دم این بانگ برآرم از دل: \nوای، این شب چقدر تاریک است!\nخنده‌ای کو که به دل انگیزم؟ \nقطره‌ای کو که به دریا ریزم؟ \nصخره‌ای کو که بدان آویزم؟\nمثل این است که شب غمناک است. \nدیگران را هم غم هست به دل، \nغم من، لیک، غمی غمناک است.\nاز دفتر «هشت کتاب»", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "و چه تنها من", "link": "https://echolalia.ir/and-how-lonely-i-am/", "poem": "ای درخور اوج ! آواز تو در کوه سحر، و گیاهی به نماز.\nغم ها را گل کردم، پل زدم از خود تا صخره دوست.\nمن هستم، و سفالینه تاریکی ، و تراویدن راز ازلی.\nسر بر سنگ ، و هوایی که خنک، و چناری که به فکر، و روانی که پر از ریزش دوست.\nخوابم چه سبک، ابر نیایش چه بلند، و چه زیبا بوته زیست، و چه تنها من !\nتنها من ، و سر انگشتم در چشمه یاد ، و و کبوترها لب آب.\nهم خنده موج، هم تن زنبوری بر سبزه مرگ ، و شکوهی در پنجه باد.\nمن از تو پرم ، ای روزنه باغ هم آهنگی کاج و من و ترس !\nهنگام من است ، ای در به فراز، آی جاده به نیلوفر خاموش پیام!", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "تو ناگهان زیبا هستی", "link": "https://echolalia.ir/%d8%aa%d9%88-%d9%86%d8%a7%da%af%d9%87%d8%a7%d9%86-%d8%b2%db%8c%d8%a8%d8%a7-%d9%87%d8%b3%d8%aa%db%8c/", "poem": "کوهساران مرا پر کن ای طنین فراموشی\n نفرین به زیبایی آب تاریک خروشان که هست مرا\n فرو پیچد و برد\n تو ناگهان زیبا هستی اندامت گردابی است\nموج تو اقلیم مرا گرفت\nترا یافتم آسمان ها را پی بردم\nترا یافتم درها را گشودم شاخه ها را خواندم\nافتاده باد آن برگ که به آهنگ وزش‌هایت نلرزد\nمژگان تو لرزید رویا درهم شد\nتپیدی : شیره گل بگردش آمد\nبیدار شدی : جهان سر بر داشت جوی از جا جهید\n براه افتادی : سیم\nجاده غرق نوا شد\n در کف تست رشته دگرگونی\nاز بیم زیبایی می گریزم و چه بیهوده : فضا را گرفتهای\nیادت جهان را پر غم می کند و فراموشی کیمیاست\nدر غم گداختم ای بزرگ ای تابان\nسر بر زن شب زیست را در هم ریز ستاره دیگر خاک\nجلوه ای ای برون از دید\nاز بیکران تو می ترسم ای\nدوست موج نوازشی", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "رنگی کنار شب بی حرف مرده است", "link": "https://echolalia.ir/the-color-is-dead-beside-the-night-without-words/", "poem": "رنگی کنار شب\nبی حرف مرده است\nمرغی سیاه آمده از راه های دور\nمی خواند از بلندی بام شب شکست\nسرمست فتح آمده از راه\nاین مرغ غم پرست\nدر این\nشکست رنگ\nاز هم گسسته رشته ی هر آهنگ\nتنها صدای مرغک بی باک\nگوش سکوت ساده می آراید\nبا گوشوار پژواک\nمرغ سیاه آمده از راههای دور\nبنشسته روی بام بلند شب شکست\nچون سنگ ‚ بی تکان\nلغزانده چشم را\nبر شکل های در هم پندارش\nخوابی شگفت می دهد\nآزارش\nگلهای رنگ سرزده از خاک های شب\nدر جاده ای عطر\nپای نسیم مانده ز رفتار\nهر دم پی فریبی این مرغ غم پرست\nنقشی کشد به یاری منقار\nبندی گسسته است\nخوابی شکسته است\nرویای سرزمین\nافسانه شکفتن گلهای رنگ را\nاز یاد برده است\nبی حرف\nباید از خم این ره عبور کرد\nرنگی کنار این شب بی مرز مرده است", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "مرا تنها گذار", "link": "https://echolalia.ir/leave-me-alone/", "poem": "شب را نوشیده ام\nو بر این شاخه های شکسته می گریم\nمرا تنها گذار\nای چشم تبدار سرگردان\nمرا با رنج بودن تنها گذار\nمگذار خواب وجودم را پر پر کنم\nمگذار از بالش تاریک تنهایی سر بردارم\nو به دامن بی تار و پود رویاها بیاویزم\nسپیدی های فریب\nروی ستون های بی سایه رجز می خوانند\nطلسم شکسته خوابم را بنگر\nبیهوده به زنجیر مروارید چشم آویخته\nاو را بگو\nتپش جهنمی مست\nاو را بگو : نسیم سیاه چشمانت را نوشیده ام\nنوشیده ام که پیوسته بی آرامم\nجهنم سرگردان\nمرا تنها گذار", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "خواهم آمد و پیامی خواهم آورد", "link": "https://echolalia.ir/%d8%ae%d9%88%d8%a7%d9%87%d9%85-%d8%a2%d9%85%d8%af-%d9%88-%d9%be%d9%8a%d8%a7%d9%85%d9%8a-%d8%ae%d9%88%d8%a7%d9%87%d9%85-%d8%a2%d9%88%d8%b1%d8%af/", "poem": "روزی\nخواهم آمد، و پیامی خواهم آورد\nدر رگ ها، نور خواهم ریخت\nو صدا خواهم در داد: ای سبدهاتان پر خواب!\nسیب آوردم ، سیب سرخ خورشید\nخواهم آمد ، گل یاسی به گدا خواهم داد\nزن زیبای جذامی را ، گوشواره ای دیگر خواهم بخشید.\nکور را خواهم گفت : چه تماشا دارد باغ !\nدوره گردی خواهم شد ، کوچه ها را خواهم گشت\nجارخواهم زد: ای شبنم ، شبنم ، شبنم\nرهگذاری خواهد گفت : راستی را ، شب تاریکی است،\nکهکشانی خواهم دادش\nروی پل دخترکی بی پاست ، دب آکبر را بر گردن او خواهم آویخت.\nهر چه دشنام ، از لب ها خواهم بر چید\nهر چه دیوار، از جا خواهم برکند.\nرهزنان را خواهم گفت : کاروانی آمد بارش لبخند!\nابر را، پاره خواهم کرد.\nمن گره خواهم زد،\nچشمان را با خورشید ، دل ها را با عشق، سایه ها را با آب، شاخه ها را با باد.\nو بهم خواهم پیوست، خواب کودک را با زمزمه زنجره ها.\nبادبادک ها، به هوا خواهم برد\nگلدان ها، آب خواهم داد\nخواهم آمد، پیش اسبان، گاوان، علف سبز نوازش\nخواهم ریخت\nمادیانی تشنه، سطل شبنم را خواهد آورد\nخر فرتوتی در راه، من مگس هایش را خواهم زد\nخواهم آمد سر هر دیواری، میخکی خواهم کاشت\nپای هر پنجره ای، شعری خواهم خواند\nهر کلاغی را، کاجی خواهم داد\nمار را خواهم گفت : چه شکوهی دارد غوک !\nآشتی خواهم داد\nآشنا خواهم کرد\nراه خواهم رفت\nنور خواهم خورد\nدوست خواهم داشت", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "کودکی رو به این سمت می آید", "link": "https://echolalia.ir/%d9%83%d9%88%d8%af%d9%83%d9%8a-%d8%b1%d9%88-%d8%a8%d9%87-%d8%a7%d9%8a%d9%86-%d8%b3%d9%85%d8%aa-%d9%85%d9%8a-%d8%a2%d9%8a%d8%af/", "poem": "این وجودی که در نور ادراک\nمثل یک خواب رعنا نشسته\nروی پلک تماشا\nواژه هایی تر و تازه می پاشد.\nچشم هایش\nنفی تقویم سبز حیات است.\nصورتش مثل یک تکه تعطیل عهد دبستان سپید است.\nسال ها این سجود طراوت\nمثل خوشبختی ثابت\nروی زانوی آدینه ها می نشست.\nصبح ها مادر من برای گل زرد\nیک سبد آب می برد،\nمن برای دهان تماشا\nمیوه کال الهام میبردم.\nاین تن بی شب و روز\nپشت باغ سراشیب ارقام\nمثل اسطوره می خفت.\nفکر من از شکاف تجرد به او دست می زد.\nهوش من پشت چشمان او آب می شد.\nروی پیشانی مطلق او\nوقت از دست می رفت.\nپشت شمشاد ها کاغذ جمعه ها را\nانس اندازه ها پاره می کرد.\nاین حراج صداقت\nمثل یک شاخه تمرهندی\nدر میان من و تلخی شنبه ها سایه می ریخت.\nیا شبیه هجومی لطیف\nقلعه ترس های مرا می گرفت.\nدست او مثل یک امتداد فراغت\nدر کنار «تکالیف» من محو می شد.\n( واقعیت کجا تازه تر بود ؟\nمن که مجذوب یک حجم بی درد بودم\nگاه در سینی فقر خانه\nمیوه های فروزان الهام را دیده بودم.\nدر نزول زبان خوشه های تکلم صدادارتر بود\nدر فساد گل و گوشت\nنبض احساس من تند می شد.\nاز پریشانی اطلسی ها\nروی وجدان من جذبه می ریخت.\nشبنم ابتکار حیات\nروی خاشاک\nبرق می زد.\nیک نفر باید از این حضور شکیبا\nبا سفرهای تدریجی باغ چیزی بگوید.\nیک نفر باید این حجم کم را بفهمد،\nدست او را برای تپش های اطراف معنی کند،\nقطره ای وقت\nروی این صورت بی مخاطب بپاشد.\nیک نفر باید این نقطه محض را\nدر مدار شعور عناصر بگرداند.\nیک نفر باید از پشت درهای روشن بیاید.\nگوش کن، یک نفر می دود روی پلک حوادث:\nکودکی رو به این سمت می آید", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "چه درونم تنهاست", "link": "https://echolalia.ir/%da%86%d9%87-%d8%af%d8%b1%d9%88%d9%86%d9%85-%d8%aa%d9%86%d9%87%d8%a7%d8%b3%d8%aa/", "poem": "ابری نیست\nبادی نیست\nمی نشینم لب حوض\nگردش ماهی ها ، روشنی ، من ، گل ، آب.\nپاکی خوشه زیست\nمادرم ریحان می چیند\nنان و ریحان و پنیر ، آسمانی بی ابر ، اطلسی هایی تر\nرستگاری نزدیک : لای گل های حیاط\nنور در کاسه مس ، چه نوازش ها می ریزد\nنردبان از سر دیوار بلند ، صبح را روی زمین می آرد\nپشت لبخندی پنهان هر چیز\nروزنی دارد دیوار زمان ، که از آن ، چهره من پیداست\nچیزهایی هست ، که نمی دانم\nمی دانم ، سبزه ای را بکنم خواهم مرد\nمی روم بالا تا اوج ، من پرواز بال و پرم\nراه می بینم در ظلمت ، من پرواز فانوسم\nمن پرواز نورم و شن\nو پر از دار و درخت\nپرم از راه ، از پل ، از رود ، از موج\nپرم از سایه برگی در آب\nچه درونم تنهاست", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "چترها را باید بست", "link": "https://echolalia.ir/%da%86%d8%aa%d8%b1%d9%87%d8%a7-%d8%b1%d8%a7-%d8%a8%d8%a7%d9%8a%d8%af-%d8%a8%d8%b3%d8%aa-%d8%b3%d9%87%d8%b1%d8%a7%d8%a8-%d8%b3%d9%be%d9%87%d8%b1%db%8c/", "poem": "چترها را باید بست \nزیر باران باید رفت \nفکر را، خاطره را، زیر باران باید برد \nبا همه مردم شهر ، زیر باران باید رفت \nدوست را، زیر باران باید دید \nعشق را، زیر باران باید جست \nزیر باران باید با زن خوابید \nزیر باران باید بازی کرد \nزیر باران باید چیز نوشت،حرف زد،نیلوفر کاشت \nزندگی تر شدن پی در پی \nزندگی آب تنی کردن در حوضچه اکنون است.\nرخت ها را بکنیم: \nآب در یک قدمی است \nروشنی را بچشیم \nشب یک دهکده را وزن کنیم، خواب یک آهو را \nگرمی لانه لک لک را ادراک کنیم \nروی قانون چمن پا نگذاریم \nدر موستان گره ذایقه را باز کنیم \nو دهان را بگشاییم اگر ماه در آمد \nو نگوییم که شب چیز بدی است \nو نگوییم که شب تاب ندارد خبر از بینش باغ \nو بیاریم سبد \nببریم این همه سرخ، این همه سبز", "poet_nationality": "ایرانی", "poet_name": "سهراب سپهری", "poet_link": "https://echolalia.ir/category/sher/iranian-poets/sohrab-sepehri/"}
{"title": "روز زمستانی", "link": "https://echolalia.ir/%d8%b1%d9%88%d8%b2-%d8%b2%d9%85%d8%b3%d8%aa%d8%a7%d9%86%db%8c-%d8%aa%db%8c-%d8%ac%d9%88-%d9%86%d8%a7%da%a9%d8%a7%d9%85%d9%88%d8%b1%d8%a7/", "poem": "روز زمستانی\nبرای کبوترها دانه بخر\nاصرار کودک\nباران زمستان\nدست و دلباز می‌شود\nپمپ چاه\nروی پل\nسوت کشدار کشتی\nمه زمستانی\nمه سپید\nزودتر سرد می‌شود\nچای در تنهایی\nدر زمستان\nهویج هم بزرگ می‌شود\nبا زخم‌هایش", "poet_nationality": "ژاپنی", "poet_name": "تی جو ناکامورا", "poet_link": "https://echolalia.ir/category/sher/japanese-poets/teijo-nakamura/"}
{"title": "هر حرف تردیدی است", "link": "https://echolalia.ir/every-word-is-doubtful/", "poem": "هر حرف تردیدی است، \nهر سکوت تردیدی دیگر. \nبااین‌همه \nپیوند‌شان به ما مجال می‌دهد \nتا نفس بکشیم\nهر خواب یک فرورفتگی است، \nهر بیداری فرورفتگی‌یی دیگر.\nبااین‌همه \nپبوندشان به ما مجال می‌دهد \nتا برخیزیم.\nهر زندگی یک ناپدیدشدن است،\nهر مرگ ناپدیدشدنی دیگر.\nبااین‌همه \nپیوندشان به ما مجال می‌دهد\nتا یک نشانه باشیم.", "poet_nationality": "آرژانتین", "poet_name": "روبرتو خواروز", "poet_link": "https://echolalia.ir/category/sher/argentinian-poets/roberto-juarroz/"}
{"title": "خوابْ عشقی گمشده است", "link": "https://echolalia.ir/sleep-is-a-lost-love/", "poem": "بیدار شدم با قطعه‌ای رؤیا در کف، \nو ندانستم با آن چه کنم. \nپس به دنبال قطعه‌ای بیداری گشتم \nتا آن را لباسِ قطعه‌رؤیا کنم،\nاما قطعه‌رؤیا دیگر آن‌جا نبود.\nحال قطعه‌ای بیداری در کف دارم \nو نمی‌دانم با آن چه کنم.\nمگر آن‌که دستانی دیگر بیابم \nکه بتوانند با آن به درونِ رؤیا درآیند.\nمن پرنده‌یی دارم سیاه‌رنگ \nتا در شب پرواز کند.\nو برای پروازِ در روز \nپرنده‌یی دارم خالی.\nاما پی بردم \nکه این دو توافق کرده‌اند \nکه باهم در یک لانه‌ آشیان کنند،\nدر یک تنهایی،\nاین است که گاهی،\nلانه‌شان را از آن‌ها می‌گیرم،\nتا ببینم چه می‌کنند \nهنگامی که بازگشت ندارند.\nبدین‌سان دریافتم \nطرحی باورنکردنی را:\nپروازِ بی‌قیدوشرط \nدر گشوده‌گیِ مطلق.", "poet_nationality": "آرژانتین", "poet_name": "روبرتو خواروز", "poet_link": "https://echolalia.ir/category/sher/argentinian-poets/roberto-juarroz/"}
{"title": "چیزی را جستجو کردن", "link": "https://echolalia.ir/search-for-something/", "poem": "چیزی را جستجو کردن \nهمیشه یافتن چیز دیگری است.\nپس برای یافتن چیزی \nباید به جستجوی آنچه نیست، بروی.\nپرنده ای را جستجو کردن، گل سرخی را یافتن، \nعشق را جستجو کردن، تبعید را یافتن،\nهیچ را جستجو کردن، انسان را شناختن،\nبه عقب رفتن برای پیشروی کردن.\nرازِ راه نه در فرعی‌هایش،\nنه آغازِ مشکوک \nو پایانِ تردیدآمیزش،\nکه در طنز گزنده‌ی \nدو طرفه‌هایش است.\nهمیشه می‌رسی \nولی به جایی دیگر\nهمه چیز می‌گذرد \nاما در دیگر سو.", "poet_nationality": "آرژانتین", "poet_name": "روبرتو خواروز", "poet_link": "https://echolalia.ir/category/sher/argentinian-poets/roberto-juarroz/"}
{"title": "دیوار عشق", "link": "https://echolalia.ir/wall-of-love/", "poem": "تو بودی آیا؟ یا که تنهائیم بود؟ \nدر دل تاریکی چشمان قی آلودمان را می‌گشودیم \nبر زبانمان ناسزایی از شامگاه مانده \nسالن‌ها، نمایشنامه‌ها، عاشقان هنر… \nدغدغه هر روز من تو را به میان آدم‌ها آوردن بود \nبر سینه‌ات شکوفه‌ای با بوی آمونیاک \nتنهایی من؛ ای شاهدخت بدکاره من! \nهر چه فرومایه‌تر باشیم بهتر!\nاز میخانه‌های “کوم کاپی” کامی گرفتیم \nپیش رویمان “آلتین باش”، “آلتین زینجیر”، خوراک لوبیا \nو افسران و تیم‌های گشت و میر غضب‌ها در پی‌مان \nسحرگاهان تن لشم را در کوی و برزن می‌یافتند \nچه گرم است دستان رفتگران! \nبا دست رفتگران تو را نوازش می‌کردم \nتنهایی من؛ ای گیسو جاروی من! \nهر چه کثیف و بدبوتر باشیم بهتر!\nدر آسمان نگریستم: طیاره‌ای سرخ رنگ\nپر از فولاد و ستاره و انسان\nشبی از دیوار عشق پایین پریدیم\nچه بی کران بود جاییکه فرو افتادم:\nبر بالینم تنها تو بودی و کائنات\nنمی‌شمارم دیگر مردن‌ها و زنده شدن‌هایم را\nتنهایی من؛ ای خیل ترانه‌های من!\nهر چه بی‌دروغ تر سر کنیم، بهتر!", "poet_nationality": "ترکیه", "poet_name": "جان یوجل", "poet_link": "https://echolalia.ir/category/sher/turkey-poet/can-yucel/"}
{"title": "دلتنگت شده‌ام", "link": "https://echolalia.ir/%d8%af%d9%84%d8%aa%d9%86%da%af%d8%aa-%d8%b4%d8%af%d9%87%e2%80%8c%d8%a7%d9%85/", "poem": "دلتنگت شده‌ام\nجدایی قلبم را نشئه می‌کند\nمور مور می‌کند\nآن چنان که\nاشتیاق تو\nروحم را نئشه می‌کند\nخیلی هم با هم نبوده‌ایم\nاما، تازه درمی‌یابم\nحس بودنت\nمدت‌هاست درونم را گرم کرده\nنبودنت را\nبه یاد که می‌آورم\nکار دیگر گذشته از تیر کشیدن دل\nآرزو می‌کنم\nآغازیدن صبح‌ها را با نوازش کردنت در خلاء\nمدام\nعصرها همه کار را کناری نهادن\nو روبرو سخن گفتن با تو\nمعاشقه‌هایمان\nقدم زدن‌هایمان\nاشتیاق خواستنی‌ات\nقهر کودکانه‌ات\nچه سرسخت بودی با دیگران\nوقتی مرا مدافعه می‌کردی\nو چه نرم بودی\nوقتی با جفتی چشم باریک\nخود را به نوازش‌های دستانم می‌سپردی\nبا اینکه رفتنت را هیچ نخواسته بودم\nناگزیریت را دیدن\nو این را به تو نگفته\nگفتن «دیگر برو»\n«هر چه زودتر فراموشم کنی زودتر سعادتمند خواهی شد»\nچه دشوار است\nندیدنت\nو شاید در مواجهه‌مان\nسال‌ها بعد\nاز تو نگاهی غریبانه خواستن\nاقناع قلبم\nکه عشق تازه را قدغن کرده‌ام برایش", "poet_nationality": "ترکیه", "poet_name": "جان یوجل", "poet_link": "https://echolalia.ir/category/sher/turkey-poet/can-yucel/"}
{"title": "چرا این همه جدا از شما نشسته ام", "link": "https://echolalia.ir/%da%86%d8%b1%d8%a7-%d8%a7%db%8c%d9%86-%d9%87%d9%85%d9%87-%d8%ac%d8%af%d8%a7-%d8%a7%d8%b2-%d8%b4%d9%85%d8%a7-%d9%86%d8%b4%d8%b3%d8%aa%d9%87-%d8%a7%d9%85/", "poem": "زیباترین‌هایم در جهان\nمرغان دریایی\nچقدر بی‌جهت از شما ترسیده‌ام\nآنجا در جزیره کاشیک\nفرود آیید به رویم فرود آیید\nبزنید مرا بزنید\nبا منقارهایتان که بوی عروس های دریایی می‌دهند\nآه چه بی‌جهت از شما ترسیده‌ام\nنمی‌دانم که\nچون من\nهم ماهی‌ام هم پرنده\nاما هنوز نمی‌فهمم\nچرا این همه جدا از شما نشسته ام", "poet_nationality": "ترکیه", "poet_name": "جان یوجل", "poet_link": "https://echolalia.ir/category/sher/turkey-poet/can-yucel/"}
{"title": "این هم چنان عشقی است", "link": "https://echolalia.ir/%d8%a7%db%8c%d9%86-%d9%87%d9%85-%da%86%d9%86%d8%a7%d9%86-%d8%b9%d8%b4%d9%82%db%8c-%d8%a7%d8%b3%d8%aa/", "poem": "پشتم\nمی‌رود و می‌آید\nنفس‌های خیس عریانت\nما نمی‌خوابیم که\nزندگی هم نمی‌کنیم حتی\nمسابقه می‌دهیم فقط\nتا کداممان اول\nمرگ را خواهد کشت؟!", "poet_nationality": "ترکیه", "poet_name": "جان یوجل", "poet_link": "https://echolalia.ir/category/sher/turkey-poet/can-yucel/"}
{"title": "عشق بی‌دلیل دوست داشتن است", "link": "https://echolalia.ir/%d8%b9%d8%b4%d9%82-%d8%a8%db%8c%e2%80%8c%d8%af%d9%84%db%8c%d9%84-%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%86-%d8%a7%d8%b3%d8%aa/", "poem": "عشق بی‌دلیل دوست داشتن است\nبی‌سبب به کسی دل‌بستن است،\nآب شدن است\nبه وقت نگریستن به چشمانش از درون\nلرزیدن است\nبه وقت گرفتن دستانش با تمام وجود\nحتی در آغوش نکشیدن است از شرم\nزیرا که در اصل همان شرم است\nدوست داشتن", "poet_nationality": "ترکیه", "poet_name": "جان یوجل", "poet_link": "https://echolalia.ir/category/sher/turkey-poet/can-yucel/"}
{"title": "عشق دلیلِ زندگی است", "link": "https://echolalia.ir/love-is-the-reason-for-life/", "poem": "عشق \nبرترین احساس \nاشتیاقی عالم‌گیر \nنیرویی بس عظیم \nو شوری شگفت‌انگیز است\nعشق \nدوری جستن \nاز آزردنِ دیگری \nدوری جستن \nاز شکلِ دل‌خواهِ خود دادن به او \nدوری جستن \nاز تسلط بر او \nو دوری جستن \nاز فریب دادنِ اوست\nعشق \nدرک یک‌دیگر \nشنیدن حرف یک‌دیگر \nپشتیبانی از یک‌دیگر \nو شاد بودن در کنار یک‌دیگر است\nعشق \nبهانه‌یی برای عدمِ پیشرفت \nبهانه‌یی برای به‌تر نشدن \nبهانه‌یی برای کوچک نمودنِ آرزوها \nو بهانه‌یی برای اطمینانِ بی‌جا به دیگری نیست\nعشق \nصداقتِ کامل داشتن با هم \nرؤیاهای هم را سهیم بودن \nتلاش در رسیدن به هدف‌هایی مشترک \nو بر دوش گرفتنِ عادلانه‌ی مسئولیت‌هاست\nدر این دنیا همه می‌خواهند عاشق باشند \nعشق احساسی نیست که بتوان \nآن را ساده انگاشت \nعشق احساسی است \nکه باید آن را گرامی داشت \nبه بار آورد و از آن مراقبت کرد\nعشق\nدلیلِ زندگی است", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "چه بسیار از خود می پرسم", "link": "https://echolalia.ir/%da%86%d9%87-%d8%a8%d8%b3%db%8c%d8%a7%d8%b1-%d8%a7%d8%b2-%d8%ae%d9%88%d8%af-%d9%85%db%8c-%d9%be%d8%b1%d8%b3%d9%85/", "poem": "ﭼﻪ ﺑﺴﯿﺎﺭ ﺍﺯ ﺧﻮﺩ ﻣﯽﭘﺮﺳﻢ \nﮐﻪ ﭼﺮﺍ ﻋﺎﺷﻖِ ﻫﻢ ﺷﺪﯾﻢ \nﻣﺎ ﺑﺎ ﻫﻢ \nﺑﺴﯿﺎﺭ ﻣﺘﻔﺎﻭت‌ایم \nﺗﻮﺍﻧﺎﯾﯽها \nﻭ ﮐﺎﺳﺘﯽﻫﺎﯼ ﺑﺴﯿﺎﺭ ﮔﻮﻧﺎﮔﻮﻥ ﺩﺍﺭﯾﻢ \nﻧﮕﺮﺵِ ﻣﺎ ﺑﻪ ﭼﯿﺰﻫﺎ \nﺑﺎ ﻫﻢ ﺍﺧﺘﻼﻑِ ﻓﺮﺍﻭﺍﻥ ﺩﺍﺭﺩ \nﺷﺨﺼﯿﺖِ ﻣﺎ \nﺑﺴﯿﺎﺭ ﻣﺘﻔﺎﻭﺕ ﺍﺳﺖ \nﻭ ﺑﺎ ﻭﺟﻮﺩ ﻫﻤﻪ‌ی این‌ها \nﻋﺸﻖِ ﻣﺎ ﺑﻪ ﻫﻢ ﺭﻭﺯﺑﻪﺭﻭﺯ بیش‌تر ﻣﯽﺷﻮﺩ \nﺷﺎﯾﺪ ﺗﻔﺎﻭﺕﻫﺎﯼ ﻣﺎ \nﺑﺮ ﻫﯿﺠﺎﻥِ ﻋﺸﻖﻣﺎﻥ ﻣﯽﺍﻓﺰﺍﯾﺪ \nﻭ ﻣﻦ ﻣﯽﺩﺍﻧﻢ \nﮐﻪ ﻣﺎ ﺩﺭ ﮐﻨﺎﺭِ ﻫﻢ \nﭘﺮﺗﻮﺍﻥﺗﺮﯾﻢ \nﺗﻔﺎﻭﺕﻫﺎﯼ ﻣﺎ \nﺍﺳﺎﺳﯽ ﺍﺳﺖ \nﻭﻟﯽ ﺷﻮﺭ ﻭ ﺍﺣﺴﺎﺳﺎﺕِ یک‌سانی ﺩﺍﺭﯾﻢ \nﻭ ﺍﯾﻦﮐﻪ ﭼﺮﺍ ﻋﺎﺷﻖ ﻫﻢ ﺷﺪﻩﺍﯾﻢ \nﻭﺍقعن ﺑﯽﺍﺭﺯﺵ ﺍﺳﺖ \nﺗﻤﺎﻡ ﺁن‌چه ﺑﺮﺍﯼ ﻣﻦ ﻣﻬﻢ ﺍﺳﺖ \nﺍﯾﻦ ﺍﺳﺖ ﮐﻪ ﮐﻤﺎﮐﺎﻥ \nﺑﺮﺍﯼ ﻫﻢ ﺍﺭﺯﺵ ﺩﺍﺭﯾﻢ \nﻭ ﻋﺎﺷﻖِ یک‌دﯾﮕﺮﯾﻢ", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "موسیقی آهنگ قلب است", "link": "https://echolalia.ir/music-is-the-song-of-heart/", "poem": "موسیقی احساسات را نوازشی می کند\nکه کلمات نمی توانند\nموسیقی آهنگ قلب است\nصدای روح است\nبعضی از موسیقی ها\nمرا به رویا می برند\nبعضی از مو سیقی ها\nبه من الهام می دهند که خلق کنم\nبعضی از موسیقی ها\nمرا به فکر گذشته ها می اندازند\nبعضی از موسیقی ها\nکمکم می کنند آینده را طراحی کنم\nوقتی با تو هستم\nهمه موسیقی ها مرا عاشق می کنند", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "آنگاه که کسی در اندیشه توست", "link": "https://echolalia.ir/%d8%a2%d9%86%da%af%d8%a7%d9%87-%da%a9%d9%87-%da%a9%d8%b3%db%8c-%d8%af%d8%b1-%d8%a7%d9%86%d8%af%db%8c%d8%b4%d9%87-%d8%aa%d9%88%d8%b3%d8%aa/", "poem": "آنگاه که کسی در اندیشه توست\nگفتن آسان⁪تر است\nشنیدن آسان⁪تر است\nبازی کردن آسان⁪تر است\nکار کردن آسان⁪تر است\nآنگاه که کسی در اندیشه توست\nخندیدن آسان⁪تر است", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "و آن عشق  تنها از آن توست", "link": "https://echolalia.ir/and-that-love-is-only-for-you/", "poem": "همیشه می پنداشتم\nکه عشقی همانند عشق ما را\nتنها در رویاها می توان یافت\nدر گذاشته\nنمی خواستم هیچ کس کاملاً مرا بشناسد\nحالا\nمی بینم به تو چیزهایی را از خود می گویم\nکه مدت ها بدان ها فکر نکرده ام\nچرا که می خواهم\nهمه چیز را درباره ی من بدانی\nدر گذشته\nمی خواستم دیگران تنها نیکی هایم را ببینند\nحالا می بینم از این که تو اشتباهات مرا می بینی ناراحت نمی شوم\nچرا که می خواهم مرا همان طور که هستم بپذیری\nدر گذشته\nمی پنداشتم تنها من هستم\nکه می توانم برای خود درست تصمیم بگیرم\nحالا\nمی توانم نظراتم را با تو در میان بگذارم\nو تو مرا در تصمیماتم یاری کنی\nچرا که به تو اطمینان کامل دارم\nدر گذشته\nشیوه ی رفتار با مردم برایم بی ارزش بود\nحالا\nمی بینم که نسبت به همه\nاحساس تازه ای یافته ام\nچرا که تو\nلطیف ترین احساسات مرا برانگیخته ای\nدر گذشته\nعشق برایم واژه ای ناشناخته بود\nحالا\nمی بینم که در اعماق وجودم\nهربافت ، هرعصب ، هرهیجان\nو هر احساس من\nدر التهاب است\nدر شور شگفت انگیز عشق\nهمیشه می پنداشتم\nکه عشقی همانند عشق ما را\nتنها در رویاها می توان یافت\nحالا دریافتم\nکه عشق ما\nحتی از آنچه در رویاها می یابیم نیز\nزیباتر است\nو آن عشق\nتنها از آن توست", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "تنها عشق دلگرمی ماست", "link": "https://echolalia.ir/only-love-is-our-encouragement/", "poem": "به پیرامون خود مینگرم\nو درختان پر ازشکوفه را میبینم\nغروب صورتی رنگ\nو کودکان خندان وپرنشاط را\nبه پیرامون خود مینگرم\nو مردمی را هم می بینم که از جنگ هسته ای میگویند\nودر شگفتی فرو میروم\nکه چگونه توانسته ایم چنین نیروی ویران گری\nدر دنیایی چنین زیبا به وجود آوریم\nبه پیرامون خود مینگرم\nو میبینم\nپر از چیزهای هراس انگیز است\nولی سپس تورا میبینم\nو میدانم که عشق من به تو\nاراده ای به من میدهد\nکه خوبی های زندگی را گرامی بدارم\nوبا بدی های آن بستیزم\nتورا میبینم و میدانم\nتنها عشق\nدلگرمی ماست", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "واقعا دوستت دارم", "link": "https://echolalia.ir/i-love-you-really/", "poem": "واقعا دوستت دارم\nگرچه شاید گاهی\nچنین به نظر نرسد\nگاه شاید به نظر رسد\nکه عاشق تو نیستم\nگاه شاید به نظر رسد\nکه حتی دوستت هم ندارم\nولی درست در همین زمان هاست\nکه باید بیش از همیشه\nمرا درک کنی\nچون در همین زمان هاست\nکه بیش از همیشه عاشق تو هستم\nولی احساساتم جریحه دار شده است\nبا این که نمی خواهم\nمی بینم که نسبت به تو\nسرد و بی تفاوتم\nدرست در همین زمان هاست که می بینم\nبیان احساساتم برایم خیلی دشوار می شود\nاغلب کرده ی تو٬ که احساسات مرا جریحه دار کرده است\nبسیار کوچک است\nولی آن گاه که کسی را دوست داری\nآن سان که من تو را دوست دارم\nهر کاهی ٬ کوهی می شود\nو بیش از هر چیزی این به ذهنم می رسد\nکه دوستم نداری\nخواهش می کنم با من صبور باش\nمی خواهم با احساساتم\nصادق تر باشم\nو می کوشم که این چنین حساس نباشم\nولی با این همه\nفکر می کنم که باید کاملا اطمینان داشته باشی\nکه همیشه\nاز همه ی راه های ممکن\nعاشق تو هستم", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "روز خوب", "link": "https://echolalia.ir/%d8%b1%d9%88%d8%b2-%d8%ae%d9%88%d8%a8/", "poem": "گاه بیان احساسات\nدشوار است\nولی می خواهم بدانی\nکه تا چه حد دوستت دارم\nصبح هنگام که چشم می گشایم\nو تو را در کنار خود می بینم\nاز با تو بودن\nشادمان می شوم\nبه تو احترام می گذارم\nتو را تحسین می کنم\nبا تمام وجود دوستت دارم\nهر روز صبح\nکه چشم می گشایم\nو تو را در کنار خود می بینم\nمی دانم هر چه پیش آید\nاهمیتی ندارد\nآن روز ، روز خوبی خواهد بود", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "بگذار آن باشم که", "link": "https://echolalia.ir/let-me-be-that/", "poem": "بگذار آن باشم که با تو در کوهسار گام بر می⁪ دارد\nبگذار آن باشم که با تو در گلزار گل می⁪ چیند\nبگذار کسی باشم که احساس درون با او می⁪ گویی\nبگذار کسی باشم که بی⁪دغدغه با او سخن می⁪ گویی\nبگذار کسی باشم که در غم ، سوی او می⁪ آیی\nبگذار کسی باشم که در شادی با او می⁪ خندی\nبگذار کسی باشم که به او عشق می⁪ ورزی", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "می خواهم عشق مان پایدار بماند", "link": "https://echolalia.ir/i-want-our-love-to-stay-stable/", "poem": "پیش از دیدن تو\nمی پنداشتم که هرگز\nکسی را شایسته عشق\nنخواهم یافت\nبدان خاطر\nکه در باور من\nعشق در زندگی مهم تر از هر چیزی است\nمی خواهم که عشق مان\nعشقی پایدار باشد\nو همیشه همچون حال زیبا بماند\nمی خواهم که تا ابد\nزندگی مان\nبر عشق استوار باشد\nعشق خود به سوی ما آمد\nولی می دانم\nهر دو باید بکوشیم\nتا پایدار بماند\nپس همواره\nنهایت تلاش را خواهم کرد\nتا با تو درست و راستگو باشم\nبرای رسیدن به خواسته هایم\nسخت خواهم کوشید\nو تو را در رسیدن به خواسته هایت یاری خواهم کرد\nهمواره خواهم کوشید\nتا تو را درک کنم\nهمیشه افکارم را\nبا تو در میان خواهم گذارد\nهمواره خواهم کوشید\nتا پشتیبان تو باشم\nخواهم کوشید\nتا زندگی مان را\nبه نیکی در هم آمیزم\nبدانسان که آزادی لازم\nبرای شکوفایی جداگانه ی ما\nحفظ شود\nهمواره خواهم کوشید\nهر روز در کنار تو را\nگرامی بدارم\nهر چه در زندگی مان پیش آید\nعشق مان را\nشکوفا خواهم کرد\nو تا ابد\nبه تو احترام خواهم گذاشت\nو عشق خواهم ورزید", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "دوست من واقعاً دلتنگ توام", "link": "https://echolalia.ir/my-friend-i-am-really-depressing-you/", "poem": "دوست من واقعاً دلتنگ توام\nواقعاً دلتنگ توام\nدوستان بسیاری دارم\nکه می توانم با ایشان گفتگو کنم\nولی تو\nچیز دیگری هستی\nتو\nآن چنان مرا خوب می شناسی\nکه بدون این که لب بگشایم\nمی دانی\nکه چه می گویم\nواقعا دلتنگ توام\nو می خواهم این را\nحتما بدانی\nمهم نیست به کجا می روم\nو که را می بینم\nیا چه می کنم\nهرگز\nدوستی این چنین ژرف\nکه در وجود تو یافته ام را\nدر دیگری نخواهم یافت", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "دیگر تحمل دوری از تو را ندارم", "link": "https://echolalia.ir/i-do-not-have-any-further-tolerance-for-you/", "poem": "دیگر تحمل دوری از تو را ندارم\nنمی دانی که چه قدر\nدلم برایت تنگ شده است\nتک تک روزها را\nپشت سر می گذارم\nکارهایم را به انجام می رسانم\nآن گاه که باید لبخند می زنم\nحتی گاه قهقهه می زنم\nولی قلباً تنهای تنها هستم\nهر دقیقه یک ساعت\nو هر ساعت یک روز طول می کشد\nآنچه مرا در گذراندن این دوران یاری می کند\nفکر به توست\nو دانستن این که\nبه زودی در کنار تو خواهم بود", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "نمی خواهم تو را عوض کنم", "link": "https://echolalia.ir/i-dont-want-to-change-you/", "poem": "نمی خواهم\nتو را عوض کنم\nخود تو\nبسیار بهتر از منی می دانی\nچه به صلاح توست\nنمی خواهم تو نیز\nمرا عوض کنی\nاز تو می خواهم\nمن را همان گونه که هستم\nبپذیری و به من احترام بگذاری\nاین چنین\nمی توانیم پیوندی استوار\nبا ریشه در واقعیت\nو نه در رویا\nبنا نهیم", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "دلتنگ توام", "link": "https://echolalia.ir/you-miss-me/", "poem": "دلتنگ توام\nتو آن جایی\nو من اینجا\nدر این فکر\nکه تا چه حد دوستت دارم\nدر این فکر\nکه تا چه حد برایم با ارزشی\nدر این فکر\nکه تا چه حد دلتنگ توام\nتو آن جایی\nو من اینجا\nدر این فکر\nکه تا چه حد در اشتیاقِ\nبار دیگر\nدر کنار تو بودنم\nدر این فکر\nکه چگونه بیش از همیشه\nقدر آن زمان\nکه در کنار هم خواهیم بود را\nخواهم دانست\nدوستت دارم", "poet_nationality": "آمریکا", "poet_name": "سوزان پولیس شوتز", "poet_link": "https://echolalia.ir/category/sher/poets-america/susan-polis-schutz/"}
{"title": "در نهایت تنها کسی که  می‌خواهم", "link": "https://echolalia.ir/%d8%af%d8%b1-%d9%86%d9%87%d8%a7%db%8c%d8%aa-%d8%aa%d9%86%d9%87%d8%a7-%da%a9%d8%b3%db%8c-%da%a9%d9%87-%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%a7%d9%88%d9%84%da%af%d8%a7-%d8%a8%d8%b1/", "poem": "در نهایت\nتنها کسی که\nمی‌خواهم دل به دلش بدهم\nتویی..\nتو تغییر نور را در آسمان تماشا می‌ کنی\nمن چشمهای تو را", "poet_nationality": "آمریکا", "poet_name": "اولگا بروماس", "poet_link": "https://echolalia.ir/category/sher/poets-america/olga-broumas/"}
{"title": "من از آن روز که دربند توام آزادم", "link": "https://echolalia.ir/%d9%85%d9%86-%d8%a7%d8%b2-%d8%a2%d9%86-%d8%b1%d9%88%d8%b2-%da%a9%d9%87-%d8%af%d8%b1%d8%a8%d9%86%d8%af-%d8%aa%d9%88%d8%a7%d9%85-%d8%a2%d8%b2%d8%a7%d8%af%d9%85/", "poem": "من از آن روز که دربند توام آزادم\nپادشاهم که به دست تو اسیر افتادم\nهمه غم‌های جهان هیچ اثر می‌نکند\nدر من از بس که به دیدار عزیزت شادم\nخرم آن روز که جان می‌رود اندر طلبت\nتا بیایند عزیزان به مبارک بادم\nمن که در هیچ مقامی نزدم خیمه انس\nپیش تو رخت بیفکندم و دل بنهادم\nدانی از دولت وصلت چه طلب دارم هیچ\nیاد تو مصلحت خویش ببرد از یادم\nبه وفای تو کز آن روز که دلبند منی\nدل نبستم به وفای کس و در نگشادم\nتا خیال قد و بالای تو در فکر منست\nگر خلایق همه سروند چو سرو آزادم\nبه سخن راست نیاید که چه شیرین سخنی\nوین عجبتر که تو شیرینی و من فرهادم\nدستگاهی نه که در پای تو ریزم چون خاک\nحاصل آنست که چون طبل تهی پربادم\nمی‌نماید که جفای فلک از دامن من\nدست کوته نکند تا نکند بنیادم\nظاهر آنست که با سابقه حکم ازل\nجهد سودی نکند تن به قضا دردادم\nور تحمل نکنم جور زمان را چه کنم\nداوری نیست که از وی بستاند دادم\nدلم از صحبت شیراز به کلی بگرفت\nوقت آنست که پرسی خبر از بغدادم\nهیچ شک نیست که فریاد من آن جا برسد\nعجب ار صاحب دیوان نرسد فریادم\nسعدیا حب وطن گر چه حدیثیست صحیح\nنتوان مرد به سختی که من این جا زادم", "poet_nationality": "ایرانی", "poet_name": "سعدی", "poet_link": "https://echolalia.ir/category/sher/iranian-poets/saadi-shirazi/"}
{"title": "شکست عهد مودت نگار دلبندم", "link": "https://echolalia.ir/%d8%b4%da%a9%d8%b3%d8%aa-%d8%b9%d9%87%d8%af-%d9%85%d9%88%d8%af%d8%aa-%d9%86%da%af%d8%a7%d8%b1-%d8%af%d9%84%d8%a8%d9%86%d8%af%d9%85/", "poem": "شکست عهد مودت نگار دلبندم\nبرید مهر و وفا یار سست پیوندم\nبه خاک پای عزیزان که از محبت دوست\nدل از محبت دنیا و آخرت کندم\nتطاولی که تو کردی به دوستی با من\nمن آن به دشمن خون خوار خویش نپسندم\nاگر چه مهر بریدی و عهد بشکستی\nهنوز بر سر پیمان و عهد و سوگندم\nبیار ساقی سرمست جام باده عشق\nبده به رغم مناصح که می‌دهد پندم\nمن آن نیم که پذیرم نصیحت عقلا\nپدر بگوی که من بی‌حساب فرزندم\nبه خاک پای تو سوگند و جان زنده دلان\nکه من به پای تو در مردن آرزومندم\nبیا بیا صنما کز سر پریشانی\nنماند جز سر زلف تو هیچ پابندم\nبه خنده گفت که سعدی از این سخن بگریز\nکجا روم که به زندان عشق دربندم", "poet_nationality": "ایرانی", "poet_name": "سعدی", "poet_link": "https://echolalia.ir/category/sher/iranian-poets/saadi-shirazi/"}
{"title": "غم عشق اگر بکوشم که ز دوستان بپوشم", "link": "https://echolalia.ir/%d8%ba%d9%85-%d8%b9%d8%b4%d9%82-%d8%a7%da%af%d8%b1-%d8%a8%da%a9%d9%88%d8%b4%d9%85-%da%a9%d9%87-%d8%b2-%d8%af%d9%88%d8%b3%d8%aa%d8%a7%d9%86-%d8%a8%d9%be%d9%88%d8%b4%d9%85/", "poem": "اگرم حیات بخشی و گرم هلاک خواهی\nسر بندگی به حکمت بنهم که پادشاهی\nمن اگر هزار خدمت بکنم گناهکارم\nتو هزار خون ناحق بکنی و بی گناهی\nبه کسی نمی‌توانم که شکایت از تو خوانم\nهمه جانب تو خواهند و تو آن کنی که خواهی\nتو به آفتاب مانی ز کمال حسن طلعت\nکه نظر نمی‌تواند که ببیندت که ماهی\nمن اگر چنان که نهیست نظر به دوست کردن\nهمه عمر توبه کردم که نگردم از مناهی\nبه خدای اگر به دردم بکشی که برنگردم\nکسی از تو چون گریزد که تواش گریزگاهی\nمنم ای نگار و چشمی که در انتظار رویت\nهمه شب نخفت مسکین و بخفت مرغ و ماهی\nو گر این شب درازم بکشد در آرزویت\nنه عجب که زنده گردم به نسیم صبحگاهی\nغم عشق اگر بکوشم که ز دوستان بپوشم\nسخنان سوزناکم بدهد بر آن گواهی\nخضری چو کلک سعدی همه روز در سیاحت\nنه عجب گر آب حیوان به درآید از سیاهی", "poet_nationality": "ایرانی", "poet_name": "سعدی", "poet_link": "https://echolalia.ir/category/sher/iranian-poets/saadi-shirazi/"}
{"title": "عوام عیب کنندم که عاشقی همه عمر", "link": "https://echolalia.ir/%d8%b9%d9%88%d8%a7%d9%85-%d8%b9%db%8c%d8%a8-%da%a9%d9%86%d9%86%d8%af%d9%85-%da%a9%d9%87-%d8%b9%d8%a7%d8%b4%d9%82%db%8c-%d9%87%d9%85%d9%87-%d8%b9%d9%85%d8%b1/", "poem": "کس این کند که دل از یار خویش بردارد\nمگر کسی که دل از سنگ سختتر دارد\nکه گفت من خبری دارم از حقیقت عشق\nدروغ گفت گر از خویشتن خبر دارد\nاگر نظر به دو عالم کند حرامش باد\nکه از صفای درون با یکی نظر دارد\nهلاک ما به بیابان عشق خواهد بود\nکجاست مرد که با ما سر سفر دارد\nگر از مقابله شیر آید از عقب شمشیر\nنه عاشقست که اندیشه از خطر دارد\nو گر بهشت مصور کنند عارف را\nبه غیر دوست نشاید که دیده بردارد\nاز آن متاع که در پای دوستان ریزند\nمرا سریست ندانم که او چه سر دارد\nدریغ پای که بر خاک می‌نهد معشوق\nچرا نه بر سر و بر چشم ما گذر دارد\nعوام عیب کنندم که عاشقی همه عمر\nکدام عیب که سعدی خود این هنر دارد\nنظر به روی تو انداختن حرامش باد\nکه جز تو در همه عالم کسی دگر دارد", "poet_nationality": "ایرانی", "poet_name": "سعدی", "poet_link": "https://echolalia.ir/category/sher/iranian-poets/saadi-shirazi/"}
{"title": "صنوبر و آذرخش", "link": "https://echolalia.ir/populus-and-thunder/", "poem": "فرا تر از آدمی و حیوان\nفرا تر روئیدم،\nو سخن می گویم\nکسی را با من سخنی نیست.\nبس بالیدم و\nبس بلند\nچشم به راهم؛ چشم به راه چه؟\nبارگاه ابر ها، بس نزدیک است به من\nچشم به راهِ نخستین آذرخشم!\nاکنون میان دو هیچ – مجموعه اشعار  نیچه ۱۸۸۲", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "بر یخ‌زار", "link": "https://echolalia.ir/on-the-ice/", "poem": "به نیم روز، \nهنگامی که تابستان از کوه‌ها بالا می‌رود \nکودک با چشمان خسته و ملتهب؛ \nلب وا می‌کند به سخن، \nما امّا تنها سخن گفتن او را می‌بینیم.\nنفس‌اش چون بیماری به شمار می‌افتد \nبه شمار می‌افتد \nدر شبِ تب. \nکوهسار یخ‌زده، صنوبر و چشمه \nنیز پاسخ‌اش را می‌دهند، \nما امّا پاسخ‌شان را می‌بینیم.\nنهر جاری از فراز صخره‌ \nشتاب می‌گردد \n-به پای بوسی گویا- \nو می‌ایستد، چون ستون سپیدی \nلرزان و \nپُر اشتیاق آنجا. \nنگاه صنوبر سنگین و تار. \nاگر که بنگرد. \nمیان یخ‌ها و سنگ های سیاه مرده \nبه ناگهان نوری می‌جهد \n-نوری از این دست را من نیز می‌دیدم \nکه مرا اشارتی‌ست-\nیک بار دیده ی مردِ کور نیز \nروشن می‌شود، \nهنگام که کودک پُر آزَرمَش \nدر آغوشش می‌گیرد، \nو می‌بوسدش؛ \nباری دیگر، زبانه‌ی نوری می‌جوشد، \nچشم مرده، رخشان \nبه سخن در می‌آید: «کودک! \nآه، کودک! می‌دانی که دوستت دارم!»\nو سخن می گوید همه چیزی رخشان -کوه یخ، جوی و صنوبر- \nگویا نگاه‌شان می‌گوید: «دوستت می داریم! \nآه، کودک! می‌دانی، دوستت میداریم \nدوست می‌داریم!» \nو او \nکودکی با چشمانِ ملتهبِ خسته \nمی‌بوسدشان پُر آزرم، ملتهب \nو دلِ رفتنش نیست؛ \nکلامش چون حبابی، چتر می‌زند، بر دهانش، \nکلامی ناگوار: \n« درود من بدرود است \nآمدن‌ام، رفتن \nجوان مرگ می‌شوم! »\nبه گرداگردش گوش می‌سپارم \nاز نفس می افتد \nپرنده ای نمی‌خواند. \nآنگاه می‌گریزدکوهِ آتش‌پاره \nهراسنده \nآنگاه به پیرامونش می‌اندیشد \nو خاموش می‌شود\nنیم‌روزی بود \nنیم‌روزی، \nکه تابستان از کوه بالا می‌رفت، \nکودک با چشم‌های ملتهبِ خسته . . .\nاز کتاب اکنون میان دو هیچ – نشر جامی\nروزن لویی، تابستان ۱۸۷۷", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "سرود شب", "link": "https://echolalia.ir/the-hymn-of-the-night/", "poem": "شب است؛\nاکنون چشمه‌های جوشان همه‌گی\nبلند آوا‌تر سخن می‌گویند.\nو روانم نیز، چشمه‌ای جهنده است.\nشب است؛\nاکنون بیدار می‌شوند ترانه‌های دلدادگان\nو روانَم نیز نغمه‌ی دلداداده‌ای است.\nنا آرامی، آرام ناشدنی‌یی در من است\nکه می‌خواهد بانگ بر آورد.\nآزمندی به عشق\nکه خود نیز گویای زبانِ عشق است.\nروشنی‌ام من !\nآه، کاش شب می‌بودم !\nاما این خود، تنهایی من است\nکه در روشنایی محصورم.\nآه، کاش تاریک می‌بودم و شبگون !\nتا عزم مکین نور از پستان روشنایی می‌کردم !\nآفرین‌گوییِ شمایان\nای ستارگانِ سوسو زن و\nشبتاب های خُردِ فراز\nبختیار می‌گشتم\nاز شاباش نورتان.\nامّا من در روشنایی خویش می‌زیم\nو سر می‌کشم\nشراره هایی که از من زبانه می‌کشند\nبخت یاریِ ستاننده را نمی‌شناسم\nهماره در این رویایم\nکه ربودن به یقین بس خجسته تر است\nاز ستاندن\nتهی‌دستی‌ام این است،\nکه دستانم هرگز از بخشیدن نمی‌آساید\nرشک‌ ورزی‌ام این\nکه دیدگان منتظر را می‌بینم و\nشب های روشن اشتیاق را.\nآه، تلخ‌کامیِ همه‌ی نثار کنندگان !\nآه، گرفتگیِ خورشیدم !\nآه، آزمندیِ آرزو !\nآه، گرسنگیِ شدید در سیری !\nآنان از من بر می‌گیرند :\nهمچنان من امّا روانشان را می‌سایم ؟\nمغاکی ست میان دادن و ستاندن\nو خرد ترین مغاک را\nواپسین بار\nباید برگذشت.\nاز زیبایی‌ام گرسنگی‌یی می‌بالد :\nمی‌رنجانم آنان را که\nبرای‌شان می‌تابم.\nمشتاقم شاباش هایم را بربایم :\n– از این گونه گرسنه‌ی خباثت‌ام.\nدستم را پس کشان\nآن‌دم که شمایان دست دراز می‌کنید\nتردیدکنان در آبشار\nدرست آن دمی\nکه او خود در سرازیر شدن، تردید می‌ورزد :\n– از این گونه گرسنه‌ی خباثت‌ام،\nدستم را پس کشان\nآن‌دم که شمایان دست دارز می‌کنید\nتردید کنان در آبشار\nدرست آن دمی\nکه خود در سرازیر شدن، تردید می‌ورزد :\n– از اینگونه گرسنه‌ی خباثت‌ام،\nانتقامی از این دست\nپرداخته‌ی سرشاری من است –\nکینه ورزیی چنین\nاز تنهایی‌ام می‌جوشد\nبخت من در نثار کردن،\nدر نثار کردن فرو مرد،\nفظیلت من\nملول شد از شما از بسیاری‌تان !\nآن که هماره می‌بخشد،\nدر خطر این است\nکه آزرمش را از کف بنهد :\nآن‌که همواره بخش می‌کند\nکبره می‌بندد دل و دستش\nاز بخش کردن بسیار !\nدیدگانم دیگر نمی‌رنجد\nاز آزَرمِ خواهندگان،\nدستم بس سخت شد\nبرای لرزاندن دست‌های پُر.\nاشک های دیده‌ام\nو کرک های قلبم از کجا آمد ؟\nآه، تنهایی همه‌ی بخشندگان !\nآه، خموشی همه‌ی رخشندگان !\nدر فضای سترون و تُهی\nبسا خورشیدها می‌گردند\nبه همه‌ی آن چیزها\nکه تاریکی است\nبا روشنی خویش سخن می‌گویند\nدر برابر من سکوت می‌کنند.\nآه، این است دشمنیِ روشنی\nبا روشنگر؛\nاو بی‌رحمانه\nمدارش را می‌چرخد،\nناراست، از صمیم قلب برابر روشن‌گر\nسرد، برابر خورشید\nچنین ره می‌سپارد هر خورشیدی.\nبه کردار توفان، خورشید ها\nمدار خویش را می‌پروازند،\nاین است چرخش‌شان !\nآنان پیروِ اراده‌ی سنگدلانه‌ی خویش‌اند\nاین است سردی‌شان !\nآه، شمائید، شمائید\nای تاریکان، شبگونان،\nکه گرمای خویش را\nاز روشنان فراهم می‌آورید !\nآه، پس شمایان، شمایان\nشیر و نوشاکِ فرحناکِ خویش را\nاز پستان های روشنی می‌مکید !\nآه، پیرامونم یخ است،\nانگشتانم می‌سوزند از این یخ !\nآه، تشنگی‌یی در من است\nتشنه‌ی تشنگیِ شما !\nشب اشت؛\nآه، پس من باید روشنی باشم !\nو تشنه‌گیِ شب‌گونان !\nو تنهایی !\nشب است؛\nخواسته‌ام اکنون چون چشمه ای\nاز من بر می‌جوشد،\nمشتاق سخنم.\nشب است؛\nاکنون چشمه‌سارانِ جوشان همگی\nبلند آوا تر شده‌اند، و روانم نیز\nچشمه‌ای جهنده ست.\nشب است؛\nاکنون به نرمی، نغمه‌های دلدادگان\nبیدار می‌شود\nو روانم نیز، ترانه‌ی دلداده‌ای است.\nچنین می‌سرود زرتشت.\nاز کتاب اکنون میان دو هیچ – نشر جامی\nارسال کننده سالار یزدانی", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "اصول زندگی", "link": "https://echolalia.ir/principles-of-life/", "poem": "زندگی را با رغبت زیستن؛\n انگاره‌ای که ناگزیری با آن در اُفتی!\n از این رو، می‌آموزمت که\n سر بر کشی!\n می‌آموزمت که\n فرونگری!\nاصیل ترین غرایز را\n تآمل، شریف می‌گرداند؛\n در اِزای هر مَن عشق\n یک حبّه خوارشماری بر گیر!\nاکنون میان دو هیچ مجموعه اشعار نیچه", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "کبوتر با کبوتر", "link": "https://echolalia.ir/pigeon-with-pigeons/", "poem": "با شوخ طبعان\n نیک می‌توان شوخی کرد؛\n آن که غلغلکی ست\n به سادگی می‌توان غلقلک‌اش داد.\nاکنون میان دو هیچ مجموعه اشعار نیچه", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "خوش سلیقه", "link": "https://echolalia.ir/stylish/", "poem": "اگر آزادانه مجال انتخابم بود،\n با رغبت جایی بر می‌گزیدم،\n در میانه‌ی بهشت؛\n و ترجیحاً\n جلوی درگاه آن!\nاکنون میان دو هیچ مجموعه اشعار نیچه", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "جهان …", "link": "https://echolalia.ir/the-world/", "poem": "جهان، آرام نمی ماند\nشب، روز روشن را دوست دارد\n«من می خواهم» طنین خوشی دارد؛\nو خوش تر از آن\n«من دوست می دارم»\nاکنون میان دو هیچ مجموعه اشعار نیچه", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "چشم ها", "link": "https://echolalia.ir/%da%86%d8%b4%d9%85-%d9%87%d8%a7/", "poem": "چشم های آرام\nبه ندرت دوست می دارند؛\nاما وقتی عاشق می شوند\nآذرخشی از آن ها بر می جهد\nهم چنانکه از گنج های طلا،\nآنجا که اژدهایی از حریم عشق\nپاسداری می کند.\nاکنون میان دو هیچ – نشر جامی", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "به خدای ناشناخته", "link": "https://echolalia.ir/%d8%a8%d9%87-%d8%ae%d8%af%d8%a7%db%8c-%d9%86%d8%a7%d8%b4%d9%86%d8%a7%d8%ae%d8%aa%d9%87/", "poem": "دیگر بار، پیش از آنگه بکوچم\nو نگاهم را به بالا بردوزم،\nدست هایم را بلند می کنم\nبه سوی تویی که از او گریزانم\nو به شکوهمندی،\nمی ستایمش در محرابی در سویدای دلم\nکه هماره\nصدای او را\nطنین می افکند.\nو بر پیشانی اش این کلام درخشان نقش است؛\nبه خدای ناشناخته\nاز اویم، گرچه تا این دم\nدر جمعی خیانت ورز مانده ام؛\nاز اویَم من و دام هایی می نگرم\nکه به ستیزه وامی داردَم،\nمی خواهم بگریزم و\nخود را به ناگزیر به خدمتگزاری اش کنم.\nای ناشناخته!\nمی خواهم بشناسم ات\nای چنگ انداخته در میانه ی جانم!\nای چون توفان،به تلاطم آورنده ی زندگانی،\nتو، ای دست نایافتنیِ آشنا!\nمی خواهم بشناسمت، و به خدمت ات در آیم.\nاکنون میان دو هیچ -نشر جامی", "poet_nationality": "آلمان", "poet_name": "فریدریش نیچه", "poet_link": "https://echolalia.ir/category/sher/german-poet/friedrich-nietzsche/"}
{"title": "روزی اگر ببینم آمده ای", "link": "https://echolalia.ir/%d8%b1%d9%88%d8%b2%db%8c-%d8%a7%da%af%d8%b1-%d8%a8%d8%a8%db%8c%d9%86%d9%85-%d8%a2%d9%85%d8%af%d9%87-%d8%a7%db%8c/", "poem": "روزی اگر ببینم آمده ای\nبسان کبوتری خسته از دیاران دورست، یار\nبا زیبایی بی پایانی در چشمهایت\nو بهاری در گیسوانت\n روزی اگر ببینم آمده ای\nبا نسیمی خنک در لبخنده ات\nو دست هایی زیبا، به اندازه گذشته ها زیبا\nشکوفه می دهند تمام درهایی که کوفته ای\nروزی اگر ببینم آمده ای\nبا حسرت بی حسابت در درونم\nبه ناگهانی که خویش را گم کرده ام\nبه ناگهانی که چاره ای ندارم\nتمام ستارگان آسمان در دلم سرازیر می شوند\nروزی اگر ببینم آمده ای\nنه بر رخساره ات سایه ای نشسته\nنه بر زبانت گلایه ای\nغبار کفش‌هایت را به دیده می کشم\nو دنیا از آن من می شود.\nترجمه: قادر دلاورنژاد", "poet_nationality": "ترکیه", "poet_name": "یاووز بولنت باکیلر", "poet_link": "https://echolalia.ir/category/sher/turkey-poet/yavuz-bulent-bakiler/"}
{"title": "من باز نخواهم گشت بدانگونه که رفتم", "link": "https://echolalia.ir/i-will-not-return-as-i-left/", "poem": "من بیابان را نمی‌شناسم \nاما بزرگ شده‌ام همچون حرف \nدراین پرت افتاده \nحرفی که گفته است حرف‌های خود را \nو من گذشته‌ام همچون زنی که نمی‌پذیرد توبه‌ی همسرش را \nو فقط نگه می‌دارد وزن رابطه را \nآنگونه که من شنیدم \nو دنبال کردم \nو اوج گرفتم همچون یک کبوتر به سمت آسمان \nبه آسمان آوازم‌.\nمن فرزند کرانه‌ی سوریه‌ام \nدر آن‌جا زندگی می‌کنم به مثل یک مسافر \nو یا کسی که ساکن است در میان دریای مردم \nاما سراب مرا به شرق می‌بندد \nبه آن قبایل قدیمی بدویان  \nمن اسب‌های زیبا را به سمت آب می‌برم \nو پی می‌گیرم صدای الفبا را. \nباز می‌گردم \nپنجره‌ای هستم به سمت دو چشم انداز \nو فراموش می‌کنم چه کسی خواهم شد \nبسیاری در یک \nو همزمان تعلق دارم به دریانوردان غریبه‌ای که در زیر پنجره‌ی من \nآواز می‌خوانند \nونیز پیغام جنگجویانی را دارم برای پدران و مادران‌شان که می‌گویند : \nما بازنخواهیم گشت بدانگونه که از آنجا رفتیم \nما باز نخواهیم گشت_حتی گاهی !\nمن بیابان را نمی‌شناسم \nبا اینکه چندبار بوده‌ام دراین پرت افتاده. \nدر بیابان گفت به من آن که به چشم نمی‌آمد : بنویس \nگفتم: که در سراب اما نوع دیگری از نوشتن هست \nگفت او: بنویس که سراب سبز است \nگفتم: من از غیب نمی‌دانم \nکه من هنوز یاد نگرفته‌ام آن زبان را \nمی گوید به من: بنویس آنچه را یاد گرفته‌ای \nبیاموز که در کجا هستی \nچگونه به این جا آمده‌ای و چه خواهی بود فردا؟ \nبگو نامت را به من و بنویس: \nکه تو آموخته‌ای من که هستم واز تو می‌خواهم که: \nهمچون ابری باشی برون از کهشکان \nو من نوشتم: آن که می‌نویسد تاریخ اش را با ارثیه‌ی زبان زمین \nدارد همه‌ی معنا ها را به یکجا!\nمن بیابان را نمی‌شناسم \nآما آن را ترک کرده‌ام: بدرود \nبدرود تو ای ریشه‌ی من، ای آواز شرقی من \nتو ای نیای من، ای بیش از یک شمشیر: بدرود \nای مادر نشسته‌ی من در زیر درخت خرما: بدرود \nای شعر”معلق” که ستاره‌های ما را نگه می‌داری: بدرود \nای مردمی که همچون یک مسافر از یادهای من عبور می‌کنید: بدورد \nمن خود درمیان دوشعرم: \nیک شعر که نوشته می‌شود \nو آن شعر که شاعرش از عشق می‌میرد.\nآیا من منم ؟ \nآیا من آن‌جایم یا این‌جا \nیا درهمه‌ی آن‌نا، تو ای منِ من‌؟ \nمن تو‌ام. \nیک تقسیم شده، نه یک تبعیدی \nبرای تو من تبعیدی نیستم\nبرای تو من منم، نه یک تبعیدی \nبرای دریا و بیابان من آواز مسافرم \nاز این مسافر به آن مسافر: \nمن باز نخواهم گشت بدانگونه که رفتم \nمن باز نخواهم گشت_حتی برای گاهی!", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "به من نگو", "link": "https://echolalia.ir/do-not-tell-me/", "poem": "به من نگو \nای کاش روزنامه فروشی در الجزایر باشم \nتا با یک انقلابی ترانه بخوانم\nبه من نگو \nای کاش گاوچرانی در یمن باشم \nتا برای انقلاب‌های زمان بخوانم\nبه من نگو \nای کاش گارسونی در هاوانا باشم \nتا برای پیروزی غم‌هایم ترانه بخوانم\nبه من نگو \nای کاش باربر کوچکی بودم در أسوان* \nتا برای سنگ‌ها بخوانم\nای دوست من! نیل به ولگا نمی‌ریزد \nو نه کنگو و نه اردن در رود فرات \nهر رودی، سرچشمه‌‌یی دارد…یک راه آب…یک زندگی\nای دوست من! سرزمین ما خشک نیست \nهر زمینی روز تولدی دارد \nو هر طلوع قراری با یک انقلابی…", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "فراموش می‌شوی گویی که هرگز نبوده‌ای", "link": "https://echolalia.ir/you-are-forgetting/", "poem": "فراموش می‌شوی\nگویی که هرگز نبوده‌ای\nمانند مرگ یک پرنده\nمانند یک کنیسۀ متروکه فراموش می‌شوی\nمثل عشق یک رهگذر\nو مانند یک گل در شب… فراموش می‌شوی\nمن برای جاده هستم…\nآن‌جا که قدم‌های دیگران از من پیشی گرفته\nکسانی که رویاهای‌شان به رویاهای من دیکته می‌شود\nجایی که کلام را به خُلقی خوش تزئین میکنند، تا به حکایتها وارد شود\nیا روشنایی‌ای باشد برای آن‌ها که دنبال‌ش خواهند کرد\nکه اثری تغزلی خواهد شد … و خیالی.\nفراموش می‌شوی\nگویی که هرگز نبوده‌ای\nآدمیزاد باشی\nیا متن\nفراموش می‌شوی.\nبا کمک دانایی‌ام راه می‌روم\nباشد که زندگی‌ای شخصی حکایت شود.\nگاه واژگان مرا به زیر می‌کشند،\nو گاه من آن‌ها را به زیر می‌کشم\nمن شکل‌شان هستم\nو آن‌ها هرگونه که بخواهند، تجلی می‌کنند\nولی گفته‌اند آن‌چه را که من می‌خواهم بگویم.\nفردا، قبلاً از من پیشی گرفته است\nمن پادشاه پژواک هستم\nبارگاهی برای من نیست جز حاشیه‌ها\nو راه، راه است\nباشد که اسلاف‌م فراموش کنند\nتوصیف کردن چیزهایی را که ذهن و حس را به خروش در می‌آورند.\nفراموش می‌شوی\nگویی که هرگز نبوده‌ای\nخبری بوده باشی\nو یا ردّی\nفراموش می‌شوی.\nمن برای جاده هستم…\nآن‌جا که ردّ پای کسان بر ردّ پای من وجود دارد\nکسانی که رویای من را دنبال خواهند کرد\nکسانی که شعری در مدح باغ‌های تبعید بر درگاه خانه‌ها خواهند سرود\nآزاد باش از فردایی که می‌خواهی!\nاز دنیا و آخرت!\nآزاد باش از عبادت‌های دیروز!\nاز بهشت بر روی زمین!\nآزاد باش از استعارات و واژگان من!\nتا شهادت دهم\nهم‌چنان که فراموش می‌کنم\nزنده هستم!\nو آزادم!\nاز یاد می‌روی\nانگار هیچ‌گاه نبودی.\nچون مرگ یک پرنده\nیا چون یکی کنیسه‌ی متروک\nاز یاد می‌روی.\nچون عشق رهگذر\nچون گل به دست باد\nچون گل میان برف\nاز یاد می روی…\nمن آنِ جاده.ام\nآن‌جا که هست:\nآنان که گامشان\nپیشی گرفته است ز گامم\nوآنان که روشناییِ رویاشان\nسرمشق خواب‌های من است\nو آن دیگران که با مدد خلق و خوی نیک\nمنثور می‌کنند سخن را\nتا بگذرد ز مرز حکایت\nیا روشنی دهد به تغزل\nیا با جرس\nآن را که خواهد آمد از آن پس.\nاز یاد می‌روی\nگویی نبوده‌ای\nهرگز نه متنی و نه تنی\nاز یاد می‌روی…\nبا رهنمون چشم بصیرت رونده‌ام\nشاید توانم آن که حکایت را\nبخشم ز خویش سیره‌ی شخصی.\nهمگام واژگانم\nگه رهنمای من شده گه رهنما منم\nمن شکلم و\nآنان تجلیات رها اما\nآن‌را که خواستم پس از این گویم\nزین پیش گفته‌اند\nپیشی گرفته است ز من\nفردای پشت سر.\nمن پادشاه کشور پژواکم\nو تخت من حواشی\nزیرا که راه خود روش است\nزیرا طریقت است طریق.\nپیشینیان چه بسا\nاز یاد برده باشند\nتوصیف آن چه را که درآن می‌توان\nبیدار ساخت عاطفه را.\nاز یاد می‌روی\nگویی نه بوده‌ای خبری\nیا خود نه بوده‌تی اثری\nاز یاد می‌روی.\nمن آنِ جاده‌ام\nآن‌جا که رهسپار شده گام دیگران\nبر گام‌های من\nتا کیست آن که پیش می‌افتد\nاز من برای دیدن رویایم\nیا آنکه در ستایش تبعید و باغ‌هاش\nدر آستان خانه سراید سروده‌ای.\nآزادم\n از چهره‌ی شکسته‌ی فردا\n از غیب و از جهان\n آزادم از پرستش دیروز\n از این بهشت روی زمینم\n و ز استعاره‌ها و زبانم\n باری گواهم اکنون \n کآن لحظه‌ای که رفته ز هر یادم\n آن لحظه‌ام که زنده و آزادم", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "چگونه آزادی‌ام را آزاد سازم", "link": "https://echolalia.ir/how-to-liberate-my-freedom/", "poem": "چگونه حمل کنم آزادی‌ام را؟ او چگونه مرا حمل خواهد کرد؟\nکجا مَسکَن گُزینیم پس از ازدواج؟\nو بامدادان،\nچه بگویم به او؟\nدر کنارم، خوب خوابت بُرد؟ و خواب دیدی زمینِ آسمان را؟\nآیا دیوانه عشقِ خود شدی؟ آیا صحیح و سالم از رؤیا درآمدی؟\nبا من چای می‌نوشی یا شیرقهوه؟\nآب‌میوه را ترجیح می‌دهی یا بوسه‌هایم؟\n[چگونه آزادی‌ام را آزاد سازم؟] ای بیگانه!\nمن از تو بیگانه نیستم. این تخت، تختخوابِ توست.\nکام‌جو باش، آزاد، بی‌کران،\nتنم را، گُل‌ به‌ گُل، با نفس‌هایِ داغت بپراکن.\nای آزادی! مرا مأنوس کن با خودت،\nبه فراسویِ مفاهیم ببر مرا\nتا هر دو یکی شویم!\nچگونه او را حمل کنم؟ چگونه مرا حمل می‌کند؟ چگونه می‌توانم صاحبش باشم؟\nحال آن‌که برده اویم.\nچگونه آزادی‌ام را آزاد سازم،\nبی‌آنکه از یکدیگر جدا شویم؟", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "بارانی آرام در پاییزی دور", "link": "https://echolalia.ir/light-rain-in-the-distant-autumn/", "poem": "برای شنیدن نسخه صوتی فیلترشکن لازم است!\nبارانی آرام در پاییزی دور \nوَ گنجشک‌ها آبی‌اند… آبی \nوَ زمین، ضیافتی. \nبه من مگو که من ابرِ فرودگاه‌ام \nچون من هیچ نمی‌خواهم \nاز سرزمینی که افتاد از پنجره‌ی قطاری بیرون \nجز دستمالِ‌ مادرم \nوَ دلایلی برای مرگی نو. \nبارانی آرام در پاییزی غریب \nوَ پنجره‌ها سفیدند…سفید \nوَ خورشید اناری در گرگ و میش عصر \nوَ من نارنج‌بُنی متروک \nپس از چه رو می‌گریزی از تن‌ام \nحال که من هیچ نمی‌خواهم \nاز سرزمینِ خون‌واژه‌ها و بلبل \nجز دستمالِ‌ مادرم \nوَ دلایلی برای مرگی نو.\nبارانی آرام در پاییزی حزین \nوَ میعادها سبزند… سبز \nوَ آفتاب، وهمی. \nمگو: تو را در مرگ یاسمن دیدیم. \nچهره‌ام شبی بود \nوَ مرگ‌ام جنینی \nوَ من هیچ نمی‌خواهم \nاز سرزمینی که لهجه‌ی غربت از یادش بُرد \nجز دستمالِ‌ مادرم \nوَ دلایلی برای مرگی نو.  \nبارانی آرام در پاییزی دور \nوَ گنجشک‌ها آبی‌اند… آبی  \nوَ زمین،‌ ضیافتی. \nوَ گنجشک‌ها پَرکشیدند به زمانی که بازنخواهد گشت \nوَ تو می‌خواهی بدانی وطن‌ام کجاست؟ \nوَ باشد بینِ من و خودت؟ \n-وطن‌ام، سُروری‌ست در زنجیر \n-بوسه‌ام بوسه‌ای پُستی. \nو من هیچ نمی‌خواهم \nاز سرزمینی که مرا کُشت \nجز دستمالِ‌ مادرم \nوَ دلایلی برای مرگی نو.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "عشق قاتل است و بی‌گناه", "link": "https://echolalia.ir/love-is-killer-and-innocent/", "poem": "عشق چون موج است \nتکرار افسوس ما بر گذشته \nاکنون \nتند و کند \nمعصوم، چون آهویی که از دوچرخه‌ای جلو می‌زند \nو زشت، چون خروس \nپر جرأت، چون گدایی سمج \nآرام چون خیالی که الفاظ‌اش را می‌چیند \nتیره، تاریک \nو روشنایی می‌بخشد \nتهی و پر از تناقض \nحیوان، فرشته‌ای به نیرومندی هزار اسب \nو سبکی یک رویا \nپر شبهه، درنده و روان\nهرگاه عقب بنشیند، باز می‌آید \nبه ما نیکی می‌کند و بدی \nآن‌گاه که عواطف‌مان را فراموش کنیم \nغافل‌گیرمان می‌کند \nو می‌آید \nآشوب‌گر، خودخواه \nسروَر یگانه‌ی متکثّر\nدمی ایمان می‌آوریم \nو دمی دیگر کفر می‌ورزیم \nاما او را اعتنایی به ما نیست \nآن‌گاه که ما را تک‌تک شکار می‌کند \nو به دستی سرد بر زمین می‌زند\nعشق \nقاتل است \nو بی‌گناه.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "بر این سرزمین چیزی هست", "link": "https://echolalia.ir/about-this-land/", "poem": "بر این سرزمین چیزی هست که شایستۀ زیستن است:\nتردید اردیبهشت \nعطر نان در بامداد \nآراء زنی دربارۀ مردان \nنوشته‌های اِسخیلوس*\nآغاز عشق \nگیاهی بر سنگ \nمادرانی برپا ایستاده بر ریسمان آوای نی \nو خوف مهاجمان از یادها.\nبر این سرزمین چیزی هست که شایستۀ زیستن است:\nآخرین روزهای سپتامبر \nبانویی که چهل سالگی‌اش را در اوج شکوفایی پشت سر می‌گذارد \nساعت هواخوری و آفتاب در زندان \nابری به سان انبوهی از موجودات \nهلهله‌های یک خلق برای آنان که با لبخند به سوی مرگ پَر می‌کشند \nو خوف خودکامگان از ترانه‌ها.\nبر این سرزمین چیزی هست که شایستۀ زیستن است \nبر این سرزمین، بانوی سرزمین‌ها،\nآغاز آغازها \nپایان پایان‌ها \nکه فلسطین‌اش نام بود \nکه فلسطین‌اش از این پس نام گشت \nبانوی من!\nمرا، چون تو بانوی منی، زندگی شایسته است، شایسته است.\nاسخیلوس یا اِشیل Eschyle بنیانگذار تراژدی یونان باستان، پدید آورندۀ نمایشنامۀ «ایرانیان» (که در آن شکست خشایارشاه را در حمله به یونان باز می گوید). اِشیل را با آشیل Achille قهرمان اساطیری یونان که در ایلیاد آمده نباید اشتباه کرد.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "چشمان‌ات آیا مى‌دانند", "link": "https://echolalia.ir/do-your-eyes-know/", "poem": "چشمان‌ات آیا مى‌دانند \nکه بسی انتظار کشیدم \nآن‌سان که پرنده‌اى به انتظار تابستان نشسته باشد؟ \nو به خواب رفتم… \nآن‌سان که مهاجر بیارامد \nچشمى مى‌خوابد، تا چشم دیگرى بیدار بماند.. \nتا دیر وقت \nو براى آن یکی چشم‌ام بگرید، \nتا ماه بخوابد، \nدو دل‌داده‌ایم ما \nو مى‌دانیم که هم‌آغوشى و بوس و کنار \nقوتِ شب‌هاى غزل است.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "چون برگ‌های پاییز", "link": "https://echolalia.ir/like-autumn-leaves/", "poem": "نه! چنان که می‌پنداشتیم \nفرقی نخواهد کرد \nحتا اگر ساعتی دیگر هم صبر کنیم \nچنین می‌گوید به زن \nو می‌رود\nشاید، اگر گنجشکی بر شانه‌ام بنشیند \nموضوع فرق کند \nزن به او می‌گوید \nو می‌رود\nبا هم می‌روند \nدر ایست‌گاه مترو از هم جدا می‌شوند \nچون دو نیمه‌ی هلو \nو تابستان را وداع می‌گویند…\nنوازنده‌ی گیتار از میان‌شان می‌گذرد \nمیان گریه می‌خندد \nمیان خنده می‌گرید \nو می‌گوید: \nنه! شاید موضوع فرق کند \nاگر هر دو در زمان مناسب \nبه نوای گیتار گوش بسپارند. \nگفتم: خیر! شاید موضوع وقتی فرق کند \nکه هر دو به سایه‌های‌شان بنگرند \nکه در آغوش هم می‌روند \nو عرق می‌کنند \nو بر تابستان فرو می‌ریزند \nچون برگ‌های پاییز!", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "هرچه زمان گذشت", "link": "https://echolalia.ir/as-time-went-on/", "poem": "چای نوشیدیم و \nسیگار کشیدیم و \nشب‌ را به خنده صبح کردیم \nامّا سرپناهی نداشتیم \nتخت‌مان زمین بود و \nملافه‌مان آسمان.\nچه می‌گفتیم \nوقتی زمستان \nدر قلب‌مان خانه کرد؟ \nسیگار می‌کشیدیم و \nبرای هم‌دیگر از تبعیدگاه‌‌ می‌گفتیم \nاز رسم‌ها \nاز آینده‌ی دست‌ها \nاز گذشت‌ها.\nبعد قسم خوردیم \nکه هرچه زمان گذشت \nما نگذریم از زخم‌مان \nاز سیگارکشیدن‌مان \nاز شادی و عاشقی‌مان.\nستاره‌‌ی کم‌سویی به ما رسید و \nراه‌مان دوتا شد \nرو برگرداندیم و \nدست را برای بدرود بالا بُردیم \nچیزی \nمُدام \nدر چشم‌مان می‌چرخید \nچیزی \nمُدام \nدر قلب‌مان کوچک می‌شد.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "در انتظار تو هستم", "link": "https://echolalia.ir/i-am-waiting-for-you/", "poem": "در انتظار تو هستم \nکه خود را به من نمی‌رسانی \nروزها و شب‌های سختی دارم \nهمه‌اش کنار جاده ایستاده‌ام \nتمام سایه‌ها فریبم می‌دهند \nتمام عابران دروغ می‌گویند \nمگر می‌شود زنی را ندیده باشند \nبا پیراهن آبی \nموهای شانه کرده \nکفش‌های سفید \nکه می‌رقصد \nشعر می‌خواند \nو می‌آید\nمگر می‌شود زنی را ندیده باشند \nکه نام مرا تکرار می‌کند\nو سراغ مرا از عابران نگیرد\nمنتظرم همیشه منتظرم", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "نپرسیدند آن‌سوی مرگ چیست؟", "link": "https://echolalia.ir/they-didnt-ask-what-was-beyond-death/", "poem": "نپرسیدند آن‌سوی مرگ چیست؟ \nگویی نقشه بهشت را بهتر از کتاب زمین می‌دانستند \nسوالی دیگر ذهنشان را مشغول کرده بود \nچه خواهیم کرد پیش از این مرگ؟ \nدر کنار زندگی‌مان زندگی می‌کنیم و زنده نیستیم \nگویی که زندگی ما بخشی از بیابان است \nکه خدایان ملک بر سرش اختلاف دارند \nو ما همسایگان غبار گذشته‌هاییم \nزندگی ما باری است بر دوش شب مورخ \nهر جا که پنهان‌شان می‌کنیم \nاز غیاب سر بر می‌آورند \nزندگی ما باری است بر دوش نقاش \nکه به نقش می‌کشم‌شان و …\nبه یکی از ایشان تبدیل می‌شوم و …\nمه مرا در خود می‌پوشاند \nزندگی ما باری است بر دوش ژنرال \nچگونه از یک روح خون سرازیر می‌شود؟\nو زندگی ما… \nباید همان‌گونه باشد که می‌خواهیم \nمی‌خواهیم اندکی زنده باشیم \nنه برای چیز خاصی \nبلکه تا قیامت را پس از این مرگ محترم بشماریم \nو بدون قصد، اقتباس کردند سخن فیلسوف را \nمرگ برای ما مفهومی ندارد \nوقتی هستیم، اون نیست \nمرگ برای ما مفهومی ندارد \nوقتی او هست، ما نیستیم \nو رویاهاشان را مرتب کردند \nبه شیوه‌ای متفاوت \nو ایستاده به خواب رفتند…", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "ما را نیز لبخندی خواهد بود", "link": "https://echolalia.ir/we-will-smile-too/", "poem": "دستم را فشرد \nو به نجوایم سه حرف گفت. \nسه حرفی که عزیزترین داراییِ تمامِ روزم شد: \n«پس تا فردا»\nریش تراشیدم دوبار \nکفش‌هایم را برق انداختم دوبار. \nلباس های رفیقم را قرض گرفتم \nبا دو لیره \nکه برایش کیکی بخرم . \nقهوه‌ای خامه‌دار.\nحالا تنها بر نیمکتم \nو گرداگردم عشاق، لبخند زنانند \nو برآنم که \nما را نیز لبخندی خواهد بود. \nشاید در راه است \nشاید لحظه‌ای یادش رفته \nشاید… شاید..\nدستم را فشرد\nو دو‌ کلمه در گوشم زمزمه کرد\nعزیزترین چیزی که در طول روز با خود داشتم :\n« میبینمت، فردا »\nو راه او را در خود فرو برد.\nصورتم را تراشیدم ،دوبار\nکفشم را برق انداختم ،دو بار\nپیراهنى از دوستم گرفتم … و دو ‌لیر!\nتا برایش کیکی بخرم و‌ قهوه‌ای با طعم شیر.\nتنها بر روی صندلی\nو عشاق لبخندزنان.\nتپش قلبم گفت:\nلبخند بر لبان ما هم خواهد نشست؟!\nشاید در راه باشد\nشاید فراموش کرده‌ باشد\nشاید… شاید\nو هنوز دو دقیقه مانده\nشد چهار و نیم\nیک نیم گذشت\nو یک ساعت… و دو ساعت…\nسایه‌ها پهن شدند\nو کسی که وعده‌ی نیم بعد از چهار را داده بود، نیامد…", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "پیشانی‌ات وطن من است", "link": "https://echolalia.ir/your-forehead-is-my-homeland/", "poem": "پیشانی‌ات وطن من است\nبه من گوش کن \nو چون علفی هرز پشت این نرده‌ها رهایم نکن\nهمچون کبوتری در کوچ\nمرا وا نگذار\nهمچون ماه تیره روز\nو بسان ستاره‌ای دریوزه \nدر میان شاخسار\nمرا با اندوهم رها نکن، \nزندانی‌ام کن با دستی که آفتاب می‌ریزد\nبر دریچه‌ی زندانم\nبازگرد تا بسوزانی‌ام،اگر مشتاق منی، \nمشتاق من با سنگ‌هایم، با درخت‌های زیتونم، \nبا پنجره‌هایم… با گِلم\nوطنم پیشانی توست\nصدایم را بشنو و تنها رهایم نکن\nاز کانال ادبیات دیگر", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "از هیچ چیز خوشم نمی‌آید", "link": "https://echolalia.ir/i-do-not-like-anything/", "poem": "از هیچ چیز خوشم نمی‌آید \nمسافری در اتوبوس می گوید \n– نه رادیو – نه روزنامه‌های صبح \nو نه قلعه‌های بالای تپه‌ها \nمی‌خواهم گریه کنم \nراننده می‌گوید : منتظر باش به ایستگاه برسیم \nو آن وقت به تنهایی هرچه می‌توانی گریه کن \nخانمی می‌گوید : من هم همینطور، \nمن نیز از چیزی خوشم نمی‌آید، \nبه پسرم جای قبرم را نشان دادم \nاو را دوست داشتم و مرد، و با من وداع نکرد\nیک دانشگاهی می‌گوید : و من هم نه، از هیچ چیز خوشم نمی‌آید \nباستانشناسی خواندم بی آنکه در سنگ هویتی بیابم ، آیا واقعا من من هستم ؟ \nسربازی می‌گوید:من نیز، از هیچ چیز خوشم نمی‌آید \nمحاصره شده‌ام شبحی هر روز محاصره‌ام می‌کند \nراننده عصبانی می‌گوید : خب به ایستگاه آخر نزدیک شدیم، \nآماده‌ی پیاده شدن باشید \nفریاد می‌کشند : می خواهیم ایستگاه را رد کنی \nو سرعت می‌گیرد \nاما من می‌گویم : مرا همینجا پیاده کن، \nمن هم مثل آن‌هایم از هیچ چیز خوشم نمی‌آید \nولی از سفر کردن خسته شده‌ام", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "دو بیگانه بودیم که به هم رسیدیم", "link": "https://echolalia.ir/we-were-two-aliens-who-came-together/", "poem": "چون سبزه‌ای روئیده از لابلای سنگ، \nدو بیگانه بودیم  که به هم رسیدیم .\nآسمان بهاری،پر ستاره بود \nو من شاه بیتِ عاشقانه‌ای، \nدر وصف چشمانت سرودم… \nو به آواز خواندم .\nچشمانت می‌داند،که چه انتظاری کشیدم… \nچون پرنده‌ای درانتظار تابستان؟ \nو به خواب رفتم…چون خواب یک مهاجر.\nچشمی به خواب می‌رود،تا چشمی بیدار بماند، \nزمانی دراز… \nو بگرید برای خواهرش.\nدو دلداریم تا آن‌گاه که ماه به‌خواب می‌رود \nو می‌دانیم که هم‌آغوشی و بوسه… \nخوراک شب‌های عشق بازی است. \nو بامداد،ندا می‌دهد که روز نوی آغاز گشته است \nتا به راه‌مان ادامه دهیم.\nدو دوستیم ما، پس به من نزدیک‌تر شو \nدست در دست تا ترانه‌ها و نان بسازیم.\nچرا باید از راه پرسید ما را به‌کجا می‌برد؟ \nهمین بس که تا أبد،همراه باشیم.\nبیا تا ترانه‌های اندوهِ گذشته را، \nبه فراموشی سپاریم. \nو نپرسیم که عشق‌مان جاودانه خواهد ماند؟\nدوستت دارم،هم چون عشقِ کاروان، \nبه واحه‌ای دربیابان… \nو عشق گرسنه‌ای برای لقمه‌ی نان…\nچون سبزه‌ای روئیده از لابلای سنگ، \nدو بیگانه بودیم که به هم رسیدیم \nو دو رفیق می‌مانیم،جاودان…\nاز کانال تلگرامی ادبیات دیگر", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "آن‌سوی این پاییزِ دور", "link": "https://echolalia.ir/beyond-that-autumn/", "poem": "سی‌سال گذشته از آن پاییزِ دور\nسی‌سال گذشته از عکس‌های ریتا\nسی‌سال گذشته از خوشه‌ای که عمرش\nبه نگهبانی گذشت\nدر آن پاییزِ دور.\nروزی دل به تو می‌بندم\nبه سفر می‌روم\nو گنجشک‌ها\nپر می‌گشایند\nبه‌نامِ من\nکشته می‌شوند\nبه‌نامِ من.\nروزی دل به تو می‌بندم\nو اشک می‌ریزم\nتو زیباتری از مادرِ من\nزیباتری از کلماتی که آواره‌ام کردند.\nاین عکسِ توست روی آب\nو این سایه‌ی غروب است\nکه سایه‌‌ام را دوست نمی‌دارد.\nپنجره‌ای که باز می‌شود رو به دوستانِ من\nمی‌گوید در چشم‌های غروب خیره نباید شد.\nروزی این گُل‌سرخ پژمرده می‌شود در حافظه‌ی ما\nروزی این بیگانگان شادمانی می‌کنند در حافظه‌ی ما.\nمی‌خواهم این لحظه‌ را شناور کنم\nدر آب\nدر اسطوره\nدر آسمان.\nاز یاد برده بودمت\nزیرِ این آسمانِ دور\nاین‌جا دلیلی ندارند برای روییدن\nزنبق‌ها\nدلیلی ندارند تفنگ‌ها\n‌‌ شاعری ندارند شعرها.\nآسمانِ دور\nچشم می‌دوزد\nبه بامِ خانه‌ها\nبه کلاهِ پلیس‌ها\nو از یاد می‌برد پیشانی‌ام را.\nزمین عذاب‌مان می‌دهد\nدر این غروبِ غریب\nو طعمِ پرتقال می‌گیرد تن‌ات\nمی‌گریزد از من تن‌ات.\nدل به تو می‌بندم\nافق می‌شود علامتِ سئوال\nدل به تو می‌بندم\nآبی می‌شود دریا\nدل به تو می‌بندم\nسبز می‌شود علف\nدل به تو می‌بندم\nزنبق\nدل به تو می‌بندم\nخنجر\nدل به تو می‌بندم\nروزی\nمن هم می‌میرم\nروزی.\nروزی دل به تو می‌بندم\nخودکشی نمی‌کنم\nموهایت را شانه می‌کنم\nآن‌سوی این پاییزِ دور\nکمرت\nستاره‌ی راهم می‌شود\nجشنی به پا می‌کنم\nدر باد.\nروزی دل به تو می‌بندم\nو گنجشک‌ها\nپر می‌‌گشایند\nبه‌نامِ من\nآزاد.\nروز\nمی‌گذرد.\nروزی به‌نامِ تو زنده می‌مانم\nروزی دل به تو می‌بندم\nروزی زنده می‌مانم\nآن‌سوی این پاییزِ دور.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "بر خوابت دست می‌کشم", "link": "https://echolalia.ir/%d8%a8%d8%b1-%d8%ae%d9%88%d8%a7%d8%a8%d8%aa-%d8%af%d8%b3%d8%aa-%d9%85%db%8c%e2%80%8c%da%a9%d8%b4%d9%85/", "poem": "به ظرافت \nبر خوابت دست می‌کشم \nنام تو، رؤیای من است \nبخواب \nشب، درختانش را رو می‌پوشاند و \nبر زمینش، با زبردستی یک استاد در غیب شدن \nچرت کوتاهی می‌زند \nبخواب \nتا در قطره‌های نوری شناور شوم \nکه از ماه آغوش‌ گرفته‌ام می‌چکد\nگیسوانِ تو بر فراز مرمر \nخیمۀ اوست که بی‌حواس خوابش برده و رؤیایی‌اش نیست \nتو را دو کبوتر روشناست \nاز شانه‌هایت تا بابونۀ خواب \nبخواب \nبر و در خودت \nیک به یک بر تو در می‌گشایند، \nآرام آسمان و زمین بر تو! \nدر تو می‌پیچم، به خواب \nنه فرشته‌ای بر دوش می‌برد سریر را \nنه شبحی خواب یاسمن را آشفته می‌کند \nتو زنیّت منی \nبخواب…\nتو، رؤیای تویی\nتابستان سرزمین شمالی\nهزار جنگلت را به یک اشارت خواب کن\nبخواب\nمن هشیارش نمی‌دارم در خواب\nتنی را که در حسرت تنی دیگر است…", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "آه نگهبانان  خسته نیستید", "link": "https://echolalia.ir/%d8%a2%d9%87-%d9%86%da%af%d9%87%d8%a8%d8%a7%d9%86%d8%a7%d9%86-%d8%ae%d8%b3%d8%aa%d9%87-%d9%86%db%8c%d8%b3%d8%aa%db%8c%d8%af/", "poem": "آی نگهبان ها \nوقتِ ارغوان است \nخسته نیستید از جستجوی عطر و نور\nدر سفره های ما\nآی جمجمه های رسالتْ پیشه\nهنگامه یِ طنینِ نوازش هاست  \nخسته نیستید از توقیفِ بوسه و گل های سرخ\nآخ…\nنفرینِ تان باد ای جلادانِ متروکْ سرشت\nآه،نگهبانان،خسته نیستید آیا؟از جست‌و‌جوی نوردر نمکزار ما\nخسته نیستید آیا؟از جست‌وجوی آتش گل سرخدر زخم‌های ما\nآه، نگهبانان،خسته نیستید آیا؟", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "من یک زن‌ام، نه بیشتر نه کمتر", "link": "https://echolalia.ir/%d9%85%d9%86-%db%8c%da%a9-%d8%b2%d9%86%e2%80%8c%d8%a7%d9%85%d8%8c-%d9%86%d9%87-%d8%a8%db%8c%d8%b4%d8%aa%d8%b1-%d9%86%d9%87-%da%a9%d9%85%d8%aa%d8%b1/", "poem": "دوست دارم دوستم بدارند\nهمانی که هستم\nنه مثل یک عکس رنگی بر\nروی کاغذ و یک ایده\nپرداخت‌شده توی شعری به قصد دلالی…\nمن جیغ لیلا را از دورها می‌شنوم\nاز اتاق خواب: ترکم نکن!\nاسیر قافیه‌ی شب‌های قبیله‌ای\nمرا چون سوژه‌ای به آن‌ها نسپار\nمن یک زن‌ام، نه بیشتر نه کمتر.\nمن همانی‌ام که هستم همانطور\nکه تو همانی که هستی\nدر تو زندگی می‌کنم، تا تو، برای تو\nمن شفافیِ ناگزیر معمای مشترکمان را دوست دارم\nمن ازآن توام وقتی از شب بیرون می‌زنم\nاما زمین‌ات نیستم…", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "خزان تازه‌ی زن آتش", "link": "https://echolalia.ir/%d8%ae%d8%b2%d8%a7%d9%86-%d8%aa%d8%a7%d8%b2%d9%87%e2%80%8c%db%8c-%d8%b2%d9%86-%d8%a2%d8%aa%d8%b4/", "poem": "خزان تازه‌ی زن آتش\nباش همان گونه که اساطیر و شهواتت آفریدند\nپیاده‌رویی باش برای آنچه از گل سرخ‌ام می‌افتد\nبادهایی برای دریانوردانی باش که نمی‌خواهند به دریا بروند\nبس تو را هنگام هبوط خزان می‌خواهم\nبس آرزو دارم که گریزان باشم بر پایی از پرنیان مدایح\nزنان قلب‌ام باش\nنام‌های چشمم\nدریچه‌ی باغ\nمادری برای نومیدی‌ام از زمین\nفرشتگان‌ام باش\nگناه دو ساق پیرامونم\nتو را قبل از حک شدن خون‌ام با تندبادها و زنبور دوست مى‌دارم\nهمان گونه که بودی باش\nباش به گونه‌ای که نیستی\nبا سایه‌ات جن غزل‌ها را لمس کن، تا سخن بر عسل شهوات بیدار شود\nدوستت دارم. دوستت ندارم\nنمی‌توانم به سرزمین‌ام بازگردم\nنمی‌خواهم به تن‌ام بازگردم\nبعد از این خزان ، نمی‌خواهم نزد کسی باز گردم", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "صلح آه دو عاشق است", "link": "https://echolalia.ir/%d8%b5%d9%84%d8%ad-%d8%a2%d9%87-%d8%af%d9%88-%d8%b9%d8%a7%d8%b4%d9%82-%d8%a7%d8%b3%d8%aa/", "poem": "صلح آه دو عاشق است که تن می‌شویند\nبا نور ماه\nصلح پوزش طرف نیرومند است از آن‌که\nضعیف‌تر است در سلاح و نیرومندتر است در افق.\nصلح اعتراف آشکار به حقیقت است:\nبا خیل کشتگان چه کردید؟\nشاعر در شعرهای دیگر، از دوستی می‌گوید و عشق:\n«یا او، یا من!»\nجنگ چنین می‌شود آغاز.\nاما با دیداری نامنتظر، به سر می‌رسد:\n«من و او!»\nو نیز از قدرت و معجزه عشق می‌گوید:\nبیست سطر درباره عشق سرودم\nو به خیالم رسید که این دیوار محاصره\nبیست متر عقب نشسته است.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "عشق به من می آموزد که عشق نورزم", "link": "https://echolalia.ir/%d8%b9%d8%b4%d9%82-%d8%a8%d9%87-%d9%85%d9%86-%d9%85%db%8c-%d8%a2%d9%85%d9%88%d8%b2%d8%af-%da%a9%d9%87-%d8%b9%d8%b4%d9%82-%d9%86%d9%88%d8%b1%d8%b2%d9%85/", "poem": "عشق به من می آموزد که عشق نورزم\nو پنجره را بر حاشیۀ جاده باز کنم\nبانو!\nآیا می توانی از آوای پونه به در آیی؟\nو مرا دو تکه کنی؛\nتو و باقیماندۀ ترانه ها؟\nو عشق همان عشق است،\nدر هر عشقی میبینیم\nکه عشق، مرگ مرگ پیشین است\nو نسیمی را میبینم\nکه باز میبینم\nکه باز می آید برای راندن اسب ها به سوی مادران شان؛\nآیا نمی توانی از پژواک خونم به در آیی؟\nتا این هوس را بخوابانم\nو زنبور را از برگِ این گل مُسری بیرون کشم.\nو عشق همان عشق است،\nاز من می پرسد؛چونه شراب به مادرش برگشت و سوخت؟\nو چه شیرین است عشق\nوقتی که عذاب می دهد،\nوقتی که نرگس ترانه ها را به باد می دهد\nعشق\nبه من می آموزد\nکه عشق نورزم\nو مرا در رهگذر برگ ها\nرها می کند.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "نمی‌خواهم این شعر هرگز پایانی داشته باشد", "link": "https://echolalia.ir/%d9%86%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%a7%db%8c%d9%86-%d8%b4%d8%b9%d8%b1-%d9%87%d8%b1%da%af%d8%b2-%d9%be%d8%a7%db%8c%d8%a7%d9%86%db%8c-%d8%af%d8%a7%d8%b4%d8%aa%d9%87-%d8%a8/", "poem": "نمی‌خواهم این شعر\nهرگز پایانی داشته باشد\nنمی‌خواهم هدفی شفاف داشته باشد\nنمی‌خواهم نقشۀ تبعیدم باشد\nنمی‌خواهم سرزمین‌ام باشد\nنمی‌خواهم این شعر پایانی خوش داشته باشد\nیا چیزی در پی‌اش باشد\nمی‌خواهم آن‌گونه باشد که خودش می‌خواهد:\nشعرِ آنان که بر من‌اند\nشعرِ دیگران\nشعرِ غاصبان؛\nمی‌خواهم که دعای برادرم و دشمن‌ام باشد\nو تنها مخاطب‌اش\nمنِ غایب باشم\nو تنها راوی‌اش", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "تو بانوی غم های عمیقی", "link": "https://echolalia.ir/%d8%aa%d9%88-%d8%a8%d8%a7%d9%86%d9%88%db%8c-%d8%ba%d9%85-%d9%87%d8%a7%db%8c-%d8%b9%d9%85%db%8c%d9%82%db%8c/", "poem": "تو بانوی غم های عمیقی\nشعرهای غمگین\nکلمات جانگداز\nبا چشمانت می توان عزاداری کرد\nباگیسوانت ، لباس سیاهی برای همیشه پوشید\nبا دستانت ، جام زهر نوشید\nتو بانوی تاریخ منی\nیک تاریخ تلخ\nیک تاریخ سیاه", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "نبودنت", "link": "https://echolalia.ir/%d9%86%d8%a8%d9%88%d8%af%d9%86%d8%aa/", "poem": "آیا نبودن تو را می کشد؟\nمرا حضور سرد و بی جانی که\nشبیه نبودن است می کشد", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "هرگاه قصد رفتن کردید", "link": "https://echolalia.ir/whenever-you-intend-to-go/", "poem": "هرگاه قصد رفتن کردید\nبروید و هرگز برنگردید\nبه رفتن وفادار باشید\nتا ما هم به فراموش کردنتان وفادار باشیم", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "محبوب من", "link": "https://echolalia.ir/my-love/", "poem": "اگر باران نیستی، محبوب من\nدرخت باش\nسرشار از باروری\nدرخت باش\nو اگر درخت نیستی، محبوب من\nسنگ باش\nسرشار از رطوبت\nسنگ باش\nو اگر سنگ نیستی، محبوب من\nماه باش\nدر رؤیای عروست\nماه باش\n(چنین می‌گفت زنی در تشییع جنازه فرزندش)", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "این کلمات سرود ملی ماست", "link": "https://echolalia.ir/%d8%a7%db%8c%d9%86-%da%a9%d9%84%d9%85%d8%a7%d8%aa-%d8%b3%d8%b1%d9%88%d8%af-%d9%85%d9%84%db%8c-%d9%85%d8%a7%d8%b3%d8%aa/", "poem": "نه وطن\nنه تبعید،\nکلمه\nاین شور سپید است برای گفتن از شکوفهٔ بادام.\nنه برف است\nنه کتان\nپس این که نام‌ها و چیزها را بالایی می‌بخشد چیست؟\nآن هنگام که نویسنده‌ای از شکوفهٔ بادام می‌گوید\nتا تپه‌ها را در دام مه اندازد\nو مردمش می‌گویند:\nهمین است،\nاین کلمات سرود ملی ماست.", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "تاریخ را به شعر ننویس", "link": "https://echolalia.ir/%d8%aa%d8%a7%d8%b1%db%8c%d8%ae-%d8%b1%d8%a7-%d8%a8%d9%87-%d8%b4%d8%b9%d8%b1-%d9%86%d9%86%d9%88%db%8c%d8%b3-%d9%85%d8%ad%d9%85%d9%88%d8%af-%d8%af%d8%b1%d9%88%db%8c%d8%b4/", "poem": "تاریخ را به شعر ننویس\nزیرا سلاح\nهمان تاریخ نگار است\nو تاریخ نگار\nدچار تب لرزه نمیشود\nوقتی قربانیانش را میخواند\nو به روایت گیتار گوش فرا نمیدهد\nتاریخ\nروزنوشته های اسلحه\nبر پیکرهای ماست\nو تاریخ را عاطفه ای نیست\nبرگردان \nاز مجموعه  روزانه های بنفشه", "poet_nationality": "عرب", "poet_name": "محمود درویش", "poet_link": "https://echolalia.ir/category/sher/arabic-poet/mahmoud-darwish/"}
{"title": "آن‌قدر به خودم گوش می‌دهم", "link": "https://echolalia.ir/i-listen-to-myself/", "poem": "آن‌قدر به خودم گوش می‌دهم \nکه رودخانه‌یِ گِل‌آلود زلال می‌شود \nکلمه‌ها برای بیرون‌آمدن بال‌بال می‌زنند \nپرنده‌ها تمامِ شاخه‌های دُور و برم را می‌گیرند.\nکلمه‌ها چیزی می‌خواهند  پرنده‌ها چیزی \nو رودخانه آن‌قدر زلال شده \nکه عزیزترین مُـرده‌ات را بی‌صدا کنارت حس می‌کنی \nچشم‌هایت را می‌بندی ، حرف نمی‌زنی ، ساعت‌ها \nاین درکِ من از توست : \nدر سکوتت مُـرده‌ها جابه‌جا می‌شوندــ \nکسی که منم ، اما کلمه تو با آن آمد ــ \nطول می‌کشد ، سکوتت طول می‌کشد \nآن‌قدر که پرنده‌ها به تمامِ بدنت نوک می‌زنند \nو چیزی می‌خواهند که تو را زجر می‌دهدــ‌  \nاز هیچ‌کس نتوانسته‌ام ، نمی‌توانم جدا شوم ــ‌ \nاین درکِ من از ، من و توست .\nبه جاده‌ها نمی‌اندیشی ، به کشتی‌ها نمی‌اندیشی \n به فکرِ استخوان‌هایت در خاکی \nاستخوان‌هایی که بی‌شک آرام نخواهند شد\nمن از سکوتِ تو بیرون می‌آیم \nو می‌دانم آدم‌های زیادی در تو زجر می‌کشند \nو می‌دانم که رفته‌رفته \nدر این فرشِ کهنه \nدر این دودکشِ روبه‌رو \nدر این درختِ باغ چه  ریشه می‌کنی \nو می‌دانم که تو سال‌هاست در من \nحرف نمی‌زنی \nحرف نمی‌زنی \nحرف نمی‌زنی.\nاز دفتر «خندیدن در خانه‌ای که می‌سوخت»", "poet_nationality": "ایرانی", "poet_name": "شهرام شیدایی", "poet_link": "https://echolalia.ir/category/sher/iranian-poets/shahram-sheydayi/"}
{"title": "در باد", "link": "https://echolalia.ir/in-the-wind/", "poem": "چیزی در من می‌میرد،\nهرقدر که زنده‌گی می‌کنم\nباد می‌آید و می‌رود\nچیزی به‌جا نمی‌گذارد\nمگر گذشتۀ خویش را\nگاهی فکر می‌کنم فقط در باد می‌توانی زنده باشی\nدر گذشتۀ من\nانگار تمامِ آشیانه‌های پرنده‌گان\nپنجه‌های بازشدۀ مهربانِ دست‌های توست\nدست‌هایت را، برای پرنده‌‌ها، جاگذاشته‌ای\nابرها فکرهای مرا به تو می‌پیوندد\nبه همان دنیایی که در آن\nنه تو هستی و نه من\nکه در آن، تنها، فکرهای سردشده‌مان می‌توانند\nهمدیگر را ببوسند\nدنیای خیال نیز غنیمتی‌ست\nوقتی که می‌گویند تو مُرده‌ای\nتو کنار رفته‌ای از دنیا\nبه مرزهایی که شبیهِ غرق‌شدنِ دریا در دریاست\nمثلِ این‌که همۀ حرف‌هایت را به گنجشک‌ها گفته‌ای\nبه جوانه‌ها\nبه درختان و سایه‌هاشان\nبه خوشه‌های گندم\nتنها زمانی که می‌رسیدند و تَرَک برمی‌داشتند\nفکر نمی‌کردی که می‌شود میانِ این‌همه چیز\nدست‌ها و چشم‌های تو را پیدا کرد؟\nفکر نمی‌کردی که صدای یک رودخانه\nبتواند دلتنگیِ ماه و مرا یک‌جا بشوید و\nبیاید به صداکردنِ تو؟\nتو از آن سوی اگر\nانکار کنی زمان را\nما به هم خواهیم پیوست\nاز کتاب آتشی برای آتشی دیگر", "poet_nationality": "ایرانی", "poet_name": "شهرام شیدایی", "poet_link": "https://echolalia.ir/category/sher/iranian-poets/shahram-sheydayi/"}
{"title": "کسی در من همه‌چیز را خواب می‌بیند", "link": "https://echolalia.ir/someone-in-me-dreams-of-everything/", "poem": "کسی در من همه‌چیز را خواب می‌بیند\nو این‌ها به خواب‌هایم راه پیدا می‌کنند.\nشاید از خواب‌های آینده‌ام این سطرها را می‌دُزدم\nکه در این اتاق که در امروز نمی‌گنجم.\nآن‌قدر در این جاده در این راه ایستاده‌ام\nکه دیگر دیده نمی‌شوم\nو همه می‌پندارند این جاده منم\nاین راه.\nدرختانِ این مسیرِ جادویی\nزمانِ زنده‌بودنِ مرا از خویش بالا کشیده‌‌اند\nو وقتی از این‌جا می‌گذرم\nتپشی مضاعف مرا می‌گیرد\nبال‌هایی سنگین\nرودخانه‌ای در خوابی عمیق.\nآیا شنیدنِ صدای یک رودخانه\nدنیاهایی دفن‌شده را از زنده‌گی\nبیرون نمی‌کشد؟\nدر همۀ این سال‌ها\nچشم‌هایی ناپیدا می‌زیست\nهر بار که کتابی را می‌بست\nشیطنتِ بازوبسته‌شدنِ یک در\nدر تو بی‌قراری می‌کرد.\nزنده‌گی جایی پنهان شده است\nاین را بنویس.\nمی‌دانی؟!\nدر به‌یادآوردنِ این‌ها نیز زمان می‌گذرد\nو همه‌چیز را دور می‌کند و درو می‌کند.\nما رها نمی‌شویم\nچشم‌هایت را در خودت زندانی کن\nو نگذار دریا چیزی از تو بیرون بکشد.\nچرا همه‌چیزِ این سیاره از ما\nبرای پیوستن به خود می‌کاهد؟\nچرا پیوستن برای پیوستن صورت نمی‌گیرد؟\nمی‌ترسم نکند این سیاره سرِ بُریده‌ای در آسمان باشد\nبی‌صورتیِ این چهره\nوحشتم را با شاخ‌وبرگِ درختانش می‌پوشانَد.\nو می‌دانم دیدنِ این‌ها همه خواب‌‌دیدن است.\nهمیشه ترسیده‌ام که از روی این دایره پرت شوم.\nچرا هیچ‌کس به ما نگفته است که زمین\nمدام چیزی را از ما پس‌می‌گیرد\nو ما فکر می‌کنیم که زمان می‌گذرد.\nشاید زمین آن سیاره‌ای نیست که ما در آن باید می‌زیستیم\nو از این رو، چیزی در ما همیشه پنهان می‌مانَد\nو به این زنده‌گی برنمی‌گردد.\nاز دست‌هایمان بیرون رفته‌ایم\nاز چشم‌هایمان\nو همه چیزِ این خاک را کاویده‌ایم:\n ما به همراهِ آب و باد و خاک و آتش\nبه این سیاره تبعید شده‌ایم\nو این‌جا\nزیباترین جا\nبرای تنهایی‌ست.\nکسی در من همه‌چیز را خواب می‌بیند.\nاز کتاب آتشی برای آتشی دیگر\nعنوان شعر: ما رها نمی‌شویم\nمنبع shahramsheydayi.blog.ir", "poet_nationality": "ایرانی", "poet_name": "شهرام شیدایی", "poet_link": "https://echolalia.ir/category/sher/iranian-poets/shahram-sheydayi/"}
{"title": "به مرگت عادت کرده‌ای", "link": "https://echolalia.ir/you-used-to-die/", "poem": "بی ‌آن‌که بدانی حرف زده‌ای\nبی ‌آن‌که بدانی زنده بوده‌ای\nبی‌ آن‌که بدانی مرد‌ه‌ای.\nساعت را بپرس کمکت می‌کند\nاز هوا حرف بزن کمکت می‌کند\nنام مادرت را به یاد بیاور\nشکل و تصویر کسی را\nسریع ! از چیز کوچکی آغاز کن\nمثلاً رنگ‌ها، مثلاً رنگ زرد\nسبز ، اسم چند نوع درخت\nبه مغزی که نیست فشار بیاور\nفصل‌ها را، مثلاً برف\nسریع باش ، سریع\nچیزی برای بودنت پیدا کن، دور بردار\nممکن است بقیه‌ی چیزها یادت بیاید\nسریع ! وگرنه\nواقعاً به مرگت عادت کرده‌ای", "poet_nationality": "ایرانی", "poet_name": "شهرام شیدایی", "poet_link": "https://echolalia.ir/category/sher/iranian-poets/shahram-sheydayi/"}
{"title": "بهار عشق است این شب پاییز", "link": "https://echolalia.ir/%d8%a8%d9%87%d8%a7%d8%b1-%d8%b9%d8%b4%d9%82-%d8%a7%d8%b3%d8%aa-%d8%a7%db%8c%d9%86-%d8%b4%d8%a8-%d9%be%d8%a7%db%8c%db%8c%d8%b2/", "poem": "بیا که طعنه به شیراز می‌زند تبریز\nشب است و باغ گلستان خزان ریاخیز\nستاره، گرچه به گوش فلک شود آویز\nبه گوشوار دلاویز ماه من نرسد\nگشوده پرده‌ی پاییز خاطرات‌انگیز\nبه باغ یاد تو کردم که باغبان قضا\nبهار عشق و شبابست این شب پائیز\nچنان به ذوق و نشاط آمدم که گوئی باز\nبه عشوه باز دهندش به باد رخت و جهیز\nعروس گل که به نازش به حجله آوردند\nبه خاک و خون همه در انتظار رستاخیز\nشهید خنجر جلاد باد می‌غلتند\nبهار سبز کجا وین شراب سحر آمیز\nخزان خمار غمش هست و ساغر گل زرد\nباین صحیفه رسید است دفتر تا نیز\nخزان صحیفه‌ی پایان دفتر عمر است\nشباب با چه شتابی به اسب زد مهمیز\nبه سینمای خزان ماجرای خود دیدم\nبه غیر خون دلم باده در پیاله مریز\nهنوز خون به دل از داغ لاله‌ام ساقی\nدمی که بی تو به سر شد چه قسمتی ناچیز\nشبی که با تو سرآمد چه دولتی سرمد\nکه یاد توست مرا یادگار عمر عزیز\nعزیز من مگر از یاد من توانی رفت\nپریوشا، تو ز دیوانه میکنی پرهیز\nپری به دیدن دیوانه رام می‌گردد\nمگر به حجله‌ی شیرین گذر کند پرویز\nنوای باربدی خسروانه کی خیزد\nکه بال عشق تو بادم زند بر آتش تیز\nبه عشق پاک تو بگذشتم از مقام ملک\nکه شهریار ز شوق و طرب کنی لبریز\nتو هم به شعشعه وقتی به شهر تبریز آی", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "برو ای یار که ترک تو ستمگر کردم", "link": "https://echolalia.ir/%d8%a8%d8%b1%d9%88-%d8%a7%db%8c-%db%8c%d8%a7%d8%b1-%d9%83%d9%87-%d8%aa%d8%b1%d9%83-%d8%aa%d9%88-%d8%b3%d8%aa%d9%85%da%af%d8%b1-%d9%83%d8%b1%d8%af%d9%85/", "poem": "برو ای ترک که ترک تو ستمگر کردم\nحیف از آن عمر که در پای تو من سر کردم\nعهد و پیمان تو با ما و وفا بادگران\nساده دل من که قسم های تو باور کردم\nبه خدا کافر اگر بود به رحم آمده بود\nزان همه ناله که من پیش تو کافر کردم\nتو شدی همسر اغیار و من از یار و دیار\nگشتم آواره و ترک سر و همسر کردم\nزیر سر بالش دیباست تو را کی دانی\nکه من از خار و خس بادیه بستر کردم\nدر و دیوار به حال دل من زار گریست\nهر کجا ناله ناکامی خود سر کردم\nدر غمت داغ پدر دیدم و چون دُر یتیم\nاشک ریزان هوس دامن مادر کردم\nاشک از آویزه گوش تو حکایت می کرد\nپند از این گوش پذیرفتم از آن در کردم\nبعد از این گوش فلک نشنود افغان کسی\nکه من این گوش ز فریاد و فغان کر کردم\nای بسا شب به امیدی که زنی حلقه به در\nچشم را حلقه صفت دوخته بر در کردم\nجای می خون جگر ریخت به کامم ساقی\nگر هوای طرب و ساقی و ساغر کردم\nشهریارا به جفا کرد چو خاکم پایمال\nآن که من خاک رهش را به سر افسر کردم", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "نالم از دست تو ای ناله که تاثیر نکردی", "link": "https://echolalia.ir/%d9%86%d8%a7%d9%84%d9%85-%d8%a7%d8%b2-%d8%af%d8%b3%d8%aa-%d8%aa%d9%88-%d8%a7%db%8c-%d9%86%d8%a7%d9%84%d9%87-%da%a9%d9%87-%d8%aa%d8%a7%d8%ab%db%8c%d8%b1-%d9%86%da%a9%d8%b1%d8%af%db%8c/", "poem": "نالم از دست تو ای ناله که تاثیر نکردی\nگر چه او کرد دل از سنگ تو تقصیر نکردی\nشرمسار توام ای دیده ازین گریه‌ی خونین\nکه شدی کور و تماشای رخش سیر نکردی\nای اجل گر سر آن زلف درازم به کف افتد\nوعده هم گر به قیامت بنهی دیر نکردی\nوای از دست تو ای شیوه‌ی عاشق‌کش جانان\nکه تو فرمان قضا بودی و تغییر نکردی\nمشکل از گیر تو جان در برم ای ناصح عاقل\nکه تو در حلقه‌ی زنجیر جنون گیر نکردی\nعشق همدست به تقدیر شد و کار مرا ساخت\nبرو ای عقل که کاری تو به تدبیر نکردی\nخوشتر از نقش نگارین من ای کلک تصور\nالحق انصاف توان داد که تصویر نکردی\nچه غروریست در این سلطنت ای یوسف مصری\nکه دگر پرسش حال پدر پیر نکردی\nشهریارا تو به شمشیر قلم در همه آفاق\nبه خدا ملک دلی‌نیست که تسخیر نکردی", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "از تو بگذشتم و بگذاشتمت با دگران", "link": "https://echolalia.ir/%d8%a7%d8%b2-%d8%aa%d9%88-%d8%a8%da%af%d8%b0%d8%b4%d8%aa%d9%85-%d9%88-%d8%a8%da%af%d8%b0%d8%a7%d8%b4%d8%aa%d9%85%d8%aa-%d8%a8%d8%a7-%d8%af%da%af%d8%b1%d8%a7%d9%86/", "poem": "از تو بگذشتم و بگذاشتمت با دگران\nرفتم از کوی تو لیکن عقب سرنگران\nما گذشتیم و گذشت آنچه تو با ما کردی\nتو بمان و دگران وای به حال دگران\nرفته چون مه به محاقم که نشانم ندهند\nهر چه آفاق بجویند کران تا به کران\nمیروم تا که به صاحبنظری بازرسم\nمحرم ما نبود دیده‌ی کوته نظران\nدل چون آینه‌ی اهل صفا می‌شکنند\nکه ز خود بی‌خبرند این ز خدا بیخبران\nدل من دار که در زلف شکن در شکنت\nیادگاریست ز سر حلقه‌ی شوریده سران\nگل این باغ بجز حسرت و داغم نفزود\nلاله رویا تو ببخشای به خونین جگران\nره بیداد گران بخت من آموخت ترا\nورنه دانم تو کجا و ره بیداد گران\nسهل باشد همه بگذاشتن و بگذشتن\nکاین بود عاقبت کار جهان گذران\nشهریارا غم آوارگی و دربدری\nشورها در دلم انگیخته چون نوسفران", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "چو بستی در بروی من به کوی صبر رو کردم", "link": "https://echolalia.ir/%da%86%d9%88-%d8%a8%d8%b3%d8%aa%db%8c-%d8%af%d8%b1-%d8%a8%d8%b1%d9%88%db%8c-%d9%85%d9%86-%d8%a8%d9%87-%da%a9%d9%88%db%8c-%d8%b5%d8%a8%d8%b1-%d8%b1%d9%88-%da%a9%d8%b1%d8%af%d9%85/", "poem": "چو بستی در بروی من به کوی صبر رو کردم\nچو درمانم نبخشیدی به درد خویش خو کردم\nچرا رو در تو آرم من که خود را گم کنم در تو\nبه خود باز آمدم نقش تو در خود جستجو کردم\nخیالت ساده دل تر بود و با ما از تو یک رو تر\nمن اینها هر دو با آئینه‌ی دل روبرو کردم\nفرود آ ای عزیز دل که من از نقش غیر تو\nسرای دیده با اشک ندامت شست و شو کردم\nصفائی بود دیشب با خیالت خلوت ما را\nولی من باز پنهانی ترا هم آرزو کردم\nتو با اغیار پیش چشم من می در سبو کردی\nمن از بیم شماتت گریه پنهان در گلو کردم\nازین پس شهریارا، ما و از مردم رمیدنها\nکه من پیوند خاطر با غزالی مشک مو کردم", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "خجل شدم ز جوانی که زندگانی نیست", "link": "https://echolalia.ir/%d8%ae%d8%ac%d9%84-%d8%b4%d8%af%d9%85-%d8%b2-%d8%ac%d9%88%d8%a7%d9%86%db%8c-%da%a9%d9%87-%d8%b2%d9%86%d8%af%da%af%d8%a7%d9%86%db%8c-%d9%86%db%8c%d8%b3%d8%aa/", "poem": "خجل شدم ز جوانی که زندگانی نیست\nبه زندگانی من فرصت جوانی نیست\nمن از دو روزه هستی به جان شدم بیزار\nخدای شکر که این عمر جاودانی نیست\nهمه بگریه ابر سیه گشودم چشم\nدراین افق که فروغی ز شادمانی نیست\nبه غصه بلکه به تدریج انتحار کنم\nدریغ و درد که این انتحار آنی نیست\nنه من به سیلی خود سرخ میکنم رخ و بس\nبه بزم ما رخی از باده ارغوانی نیست\nببین به جلد سگ پاسبان چه گرگانند\nبه جان خواجه که این شیوه شبانی نیست\nز بلبل چمن طبع شهریار افسوس\nکه از خزان گلشن شور نغمه خوانی نیست", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "دل و جانی که دربردم من", "link": "https://echolalia.ir/%d8%af%d9%84-%d9%88-%d8%ac%d8%a7%d9%86%db%8c-%da%a9%d9%87-%d8%af%d8%b1%d8%a8%d8%b1%d8%af%d9%85-%d9%85%d9%86-%d8%b4%d9%87%d8%b1%db%8c%d8%a7%d8%b1/", "poem": "دل و جانی که دربردم من از ترکان قفقازی\nبه شوخی می‌برند از من سیه چشمان شیرازی\nمن آن پیرم که شیران را به بازی برنمیگیرم\nتو آهووش چنان شوخی که با من میکنی بازی\nبیا این نرد عشق آخری را با خدا بازیم\nکه حسن جاودان بردست عشق جاودان بازی\nز آه همدمان باری کدورتها پدید آید\nبیا تا هر دو با آیینه بگذاریم غمازی\nغبار فتنه گو برخیز از آن سرچشمه‌ی طبعی\nکه چون چشم غزالان داند افسون غزل سازی\nبه ملک ری که فرساید روان فخررازیها\nچه انصافی رود با ما که نه فخریم و نه رازی\nعروس طبع را گفتم که سعدی پرده افرازد\nتو از هر در که بازآیی بدین شوخی و طنازی\nهر آنکو سرکشی داند مبادش سروری ای گل\nکه سرو راستین دیدم سزاوار سرافرازی\nگر از من زشتی بینی به زیبائی خود بگذر\nتو زلف از هم گشائی به که ابرو در هم اندازی\nبه شعر شهریار آن به که اشک شوق بفشانند\nطربناکان تبریزی و شنگولان شیرازی", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "دلم به حال گل و سرو و لاله می‌سوزد", "link": "https://echolalia.ir/%d8%af%d9%84%d9%85-%d8%a8%d9%87-%d8%ad%d8%a7%d9%84-%da%af%d9%84-%d9%88-%d8%b3%d8%b1%d9%88-%d9%88-%d9%84%d8%a7%d9%84%d9%87-%d9%85%db%8c%e2%80%8c%d8%b3%d9%88%d8%b2%d8%af/", "poem": "دلم به حال گل و سرو و لاله می‌سوزد\nز بسکه باغ طبیعت پرآفتست ای دوست\nمگر تاسفی از رفتگان نخواهی داشت\nبیا که صحبت یاران غنیمتست ای دوست\nعزیز دار محبت که خارزار جهان\nگرش گلی است همانا محبتست ای دوست\nبه کام دشمن دون دست دوستان بستن\nبه دوستی که نه شرط مروتست ای دوست\nفلک همیشه به کام یکی نمیگردد\nکه آسیای طبیعت به نوبتست ای دوست\nشهریار", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "منم که شعر و تغزل پناهگاه من است", "link": "https://echolalia.ir/%d9%85%d9%86%d9%85-%da%a9%d9%87-%d8%b4%d8%b9%d8%b1-%d9%88-%d8%aa%d8%ba%d8%b2%d9%84-%d9%be%d9%86%d8%a7%d9%87%da%af%d8%a7%d9%87-%d9%85%d9%86-%d8%a7%d8%b3%d8%aa/", "poem": "منم که شعر و تغزل پناهگاه من است\nچنانکه قول و غزل نیز در پناه من است\nصفای گلشن دلها به ابر و باران نیست\nکه این وظیفه محول به اشک و آه من است\nصلای صبح تو دادم به نالهٔ شبگیر\nچه روزها که سپید از شب سیاه من است\nبه عالمی که در او دشمنی به جان بخرند\nعجب مدار اگر عاشقی گناه من است\nاگر نمانده کس از دوستان من بر جا\nوفای عهد مرا دشمنان گواه من است\nشهریار", "poet_nationality": "ایرانی", "poet_name": "شهریار", "poet_link": "https://echolalia.ir/category/sher/iranian-poets/shahriyar/"}
{"title": "دست ها", "link": "https://echolalia.ir/hands/", "poem": "من، شاخه عشق را جدا کردم \nدر زمین دفن کردم ، آن را! \nنگاه کن \nباغ من پر از شکوفه است! \nعشق را نمی توان از بین برد \nحتی اگر در زمین دفنش کنی \nدوباره رشد می کند ! \nمیخواستم عشق را \nدر قلبم دفن کنم \nاما قلب من خانه ی عشق بود ! \nعشق را در سرم دفن کردم! \nاز من پرسیدند ؛ \nچرا سرم شکوفه داده است؟ \nچرا چشمان درخشان من چون ستاره است؟ \nو چرا لب های من آفتابی تر است از \nسپیده دم؟\nدلم می خواست \nمی توانستم \nعشق را تکه تکه کنم! \nنرم و چسبنده بود ، \nکش می آمد \nآنچنان  که به دست هایم پیچید ! \nاینک دستانم به عشق بسته شده است \nو آنها می پرسند \nمن زندانی چه کسی هستم؟…", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "چشمه‌ها", "link": "https://echolalia.ir/fountains/", "poem": "ای برگ \nمرا با سبزی خود در آغوش بگیر! \nمن درخت برهنه ی پاییزم، \nکه می لرزم. \nای باران \nمرا سیراب کن! \nمن ماسه های کویرم، \nاز سرزمین‌ گرم و خشک. \nباد الک می شود \nبا گذر از میان دستانم . \nگرم کن مرا \nای تو  که خورشیدی !\nمن از پیش ترها ، اینجا ایستاده ام !\nپنهان شده در کلمات!\nچون سایه ی درختان\nبر چشمه های جوشان …", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "پاییز", "link": "https://echolalia.ir/fall/", "poem": "در دهانم رشته‌ای \nاز آفتاب را نگه داشته‌ام \nو مانند تارهای مو \nآن را به دندان می‌گیرم!\nگاه یک زنبور به سمت من \nپرواز می‌کند \nخز کوتاه پوشیده است… \nمن با زنبور حرف می‌زنم!\nستاره‌های پوشیده از موم ، کم نور ! \nباد گیسوان‌ مرا شانه نمی‌کند! \nخورشید به لب‌هایم دست نمی‌زند! \nفقط زنبور \nخبری از نور را \nبرای‌‌ من به ارمغان می‌آورد!\nمی‌گوید: \nترکیبی از قرمز و طلایی \nحاضرشده ، \nآماده است ، \nزیر بال نرم و ملایم پاییز!\nمن یک شاخه را تکان می‌دهم \nبه آرامی \nتبدیل به قهوه‌ای تیره می‌شود، \nبرگ‌ها می‌ریزند…\nترکیبی از قرمز و طلایی \nپراکنده در همه جا ….", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "هر روز", "link": "https://echolalia.ir/everyday/", "poem": "هر روز ، \nابروهایم را پر رنگ می‌کنم. \nبا دقتی فراوان ، \nچنان به ابروهایم مداد می‌کشم، \nگویی ، \nنگاه زنی وحشت زده ،\nآینه را سوراخ می‌کند! \nکنج ابروهایم \nگوشه‌های تیز ساختمانی \nکه هر روز صبح \nاز کنار آن می‌گذرم . \nخط ابروها \nخطوط صاف خیابانی \nکه از آن عبور می‌کنم.\nدر طول راه ، \nانگشت‌های نازکم \nبه دیوارهای سفیدک‌زده \nکشیده می‌شود! \nذرات خاک و ماسه ،\nاز درز دیوار‌ها \nبر زمین فرو می‌ریزد، \nو سطح خیابان را می‌پوشاند!\nباد \nآنها را به هر سو می‌برد،\nگرگم به هوا بازی می‌کند!\nموهای مرا \nاز گونه هایم به عقب می‌زند!\nو من \nفقط \nبه سنگ ریزه‌های \nبین علف‌های سبز شده،\nنگاه می‌کنم!", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "دست‌های تو", "link": "https://echolalia.ir/your-hands/", "poem": "دست‌های تو \nچند سال دارند!؟\nدرختانی در هم تنیده! \nموهایم را  که نوازش کنی،\nبهار می‌رسد!\nعطر بیدار شدن ریشه‌ها، \nزمزمه زمین،\nپاییز را میخکوب می‌کند!\nدر میان خشکی انگشتانت \nنسیم بهار می‌رقصد،\nو من\nگردن سبزم را خم می‌کنم،\nتا انحنای دستانت\nهرچه عمیق‌تر،\nپوست گرم مرا\nلمس کند!", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "آخرتی ابدی", "link": "https://echolalia.ir/eternal-afterlife/", "poem": "بر بهشت  قسم خورده‌ام! \nاما حقیقت ندارد. \nپس تو را ، \nبه آتش جهنم می‌برم! \nبه درد! \nما، نه در باغ‌های سعادت قدم خواهیم زد! \nو نه از زیر طاق‌های مشبک \nشکفتن ِگل‌ها را تماشا خواهیم کرد! \nما برزمین می‌افتیم، \nکنار دروازه‌های کاخ شیطان! \nشبیه فرشته‌هایی که پرپر می‌زنند، \nبال‌های ما هجاهای غمناک می‌نوازند!\nو ما ترانه می‌خوانیم ؛ \nاز عشق‌های ساده انسانی! \nو از تماس لب‌های ما \nدر زمزمه‌ی شب بخیر ، \nجرقه نوری خواهد درخشید! \nبه خواب می‌رویم … \nو هنگام صبح ، \nنگهبانی ما را \nروی نیمکت پارک پیدا خواهد کرد! \nو خنده بلندی سر خواهد داد!\nیک هسته سیب، \nبا خوابی از ریشه‌های درخت!", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "بخاطر بسپار", "link": "https://echolalia.ir/remember/", "poem": "بخاطر بسپار \nاگر مرگ \nبه سراغ تو بیاید \nهرگز \nآن پیراهن بنفش را \nبرتن نخواهم کرد.  \nتاج گل‌های رنگارنگ\nبا روبان‌های رقصان \nدرزمزمه باد را \nنخواهم خرید. \nهرگز، \nهیچ کدام …\nجماعتی می‌آیند و‌  می‌آیند \nجماعتی می‌روند و می‌روند \nمن ،\nدر میان پنجره \nبه تماشای آنها خواهم ایستاد.\nدستم را بلند خواهم کرد\nو برای بدرقه آنها\nدستمال دستم‌ را تکان خواهم داد.\nبه تنهایی،\nآنجا در قاب پنجره!\nودر فصل تابستان ،\nدر فصل دیوانگی ِماه می،\nروی چمن ها ،\nآن هم\nچمن‌های داغ ،\nدراز خواهم کشید…\nوبا دست‌هایم\nموهای تو را را نوازش خواهم کرد،\nو لب‌هایم نرمی زنبورهای عسل را\nاحساس خواهد کرد ،\nنرم و زیبا شبیه لبخند تو،\nشبیه رنگ‌ نقره ای -طلایی\nدر دیرهنگام غروب!\nشاید هم\nبه رنگ طلایی\nیا قرمزی که\nرنگ‌ اصلی غروب است…\nباد در گوش چمن\nعشق را صدا خواهد زد!\nزمزمه‌ی بی وقفه‌ی عشق\nبه آسانی\nاجازه برخواستن\nبه من\nنخواهد داد …\nآن هم ،\nبرای رفتن ،\nبه خانه‌ای ،\nمتروک نفرین شده!\n﻿", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "رهایی", "link": "https://echolalia.ir/liberation/", "poem": "شوق پرتاب شدن به آسمان \nروی ریل‌های  رنگی و صدادار \nرا دوست دارم ! \nو آن حس سرمای شدید، \nهنگامی که دهانم را باز می‌کنم ! \nرهایی را دوست دارم!  \nآن هنگام که به ارتفاع یک پل ، \nبالا می‌روم‌! \nمیان بازوانم \nو آسمان را میان بازوانم، \nدر آغوش می‌کشم!\nآن هنگام ،\nوعشق من\nبا پاهای برهنه\nروی برف راه می رود!", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "ماه مِی", "link": "https://echolalia.ir/may/", "poem": "مثل این است \nکه بر سرشهر کلاهی است ،\nآراسته،\nبا چند شاخه ی تازه سبز ! \nمثل این است \nکه باغ بزرگ ، \nشهر را در آغوش کشیده است ! \nو در این حال و هوای شهر، \nخواهر بلند بالای من، \nمشتی از لبخندهای زیبایش را \nبر شاخه‌های\nدرختان شاه بلوط آویخته! \nلبخندهایی تازه‌تر ، \nسبزتر،و لطیف‌تر !\nیک باره \nآدم‌ها \nاز رفتن باز ایستادند. \nپرندگان دیگر نخواندند، \nوباران تندی \nاز چشمان او فرو ریخت… \nومن ناگاه فهمیدم \nاینجا ،بهشت است!", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "ثروت من", "link": "https://echolalia.ir/my-wealth/", "poem": "محبوب‌من\nاز آن‌ هنگام که برای اولین بار\nدستم را\nبه دستان تو سپردم ،\nحس کردی که چقدر دوستت دارم !\nآری\nممکن است\nاین چنین،\nثروت راستین خود را به عشق بخشید…\nو سپس\nهمه چیز را ترک کرد ،\nبدون نگاهی به پشت سر…\nو‌ فقط ،\nاین چنین می توان\nدر سرمای کشنده این کره خاکی\nزنده ماند !", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "الهه حقیقت", "link": "https://echolalia.ir/goddess-of-truth/", "poem": "اگر،\nدستم را بلند کنم،\nهنگام لمس سیم‌مسی،\nکه جریانی از  برق از میانش می گذرد ،\nفرو خواهم ریخت ،\nمانند بارانی از خاکستر…\nفیزیک ، حقیقت است \nکتاب مقدس ،حقیقت است \nعشق ،حقیقت است \nو حقیقت ، دردی است جانکاه…", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "در میان دستان عاشق تو", "link": "https://echolalia.ir/in-the-hands-of-your-lover/", "poem": "در میان دستان عاشق تو،\nمن فقط نوای خش خش ،\nبرگ‌ها هستم.\n بوسه از لب های گرم تو،\nعطری برمی‌انگیزد \nکه  مرا می‌گوید ؛ تو با من می‌مانی.\nعطری برمی‌انگیزد \nکه مرا می‌گوید ؛  شب  ما می‌گذرد.\nدر میان دستان عاشق تو،\nمن نور می‌شوم،\nو بر فراز روز بی‌رمق تاریک ،\nچون ماه سبز رنگ ، می‌درخشم.\nاما ،\nتو ناگاه حس می‌کنی ،\nکه لب‌هایم قرمز شده است.\nبا مزه شور خونی\nکه از آن سرازیر است .", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "درمیان شکوفه‌های گیلاس وحشی", "link": "https://echolalia.ir/wild-cherry-blossoms/", "poem": "در میان شکوفه‌های گیلاس وحشی\nکه عطرشان  آشوب درونم را به زانو درآورد،\nبی رمق و لرزان ایستادم.\nدر حالیکه تو ایستاده در پشت سرم و تندتر از جریان آب دست‌هایم را  محکم گرفتی و بوسیدی\nسپس\nدرخت گیلاس بود\nو فقط\nدرخت گیلاس بود\nکه ما را نظاره می‌کرد.", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "این، من هستم که نجوا می‌کنم", "link": "https://echolalia.ir/i-am-the-one-who-whispers/", "poem": "به راستی، «عاشق» شدم.\nدر عصب دست‌هایم،\nجریانی از طلا می‌گذرد .\nبه راستی، «من »هستم .\nدر هر برگی از درخت\nکه ناگهان خواهد افتاد ،\nدر هر رویش جوانه  تازه و لطیف ،\nدر رسیدن سیب‌های کال.\nدر گوش سبز بهار\nاین، من هستم که نجوا می‌کنم؛\nدر دیشب تاریک ،\nدر نور آبی دریا ،\n«مرگ » غرق شد !", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "و دوباره مرا ترک‌ گفت", "link": "https://echolalia.ir/and-he-left-me-again/", "poem": "قادر نیستم با کلمات بیان کنم‌.\nحسرتی که در من است ،\nدر کلمات نمی‌گنجد.\nاما در خالی آغوش گشوده‌ام،\nدر جریان خون رگ‌های بازوانم ،\nدر هر ضربان قلب من ،\nتو ،\nطنین انداز می‌شوی،\nعبور می کنی ،\nدوباره به من باز می‌گردی ،\nو تا ابد ،\nمی‌مانی.\nتو از عمق وجودم ،\nسرچشمه می‌گیری .\nاما ،\nهر نفس،\nدر سرمای وجود من ،\nیخ می‌زند ،\nمنجمد می‌شود،\nو به یادم می‌آورد،\nتو،\nهمان کسی هستی،\nکه ،\nدوباره ،\nو دوباره\nمرا ترک‌ گفت.", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "فقط با یک نفس", "link": "https://echolalia.ir/only-with-one-breath/", "poem": "من نشسته ام اینجا ، کنار بخاری .\nتمام تلاشم این است ،\nزمان را متوقف کنم ؛\nبا‌ موج ظریف پرده ها ،\nبا درخشش نور روی دیوارها،\nبا ردیف موزون کتاب ها -در قفسه چوبی،\nبا نقش مبهم برگ روی قالیچه.\nو آن گلهای زرد را ،\nهم ،\nاضافه می کنم.\nفقط ،\nبا یک،\nنفس!", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "ناخن هایم کلمات را چنگ‌ می‌زند", "link": "https://echolalia.ir/my-nails-grab-the-words/", "poem": "ناخن هایم کلمات را چنگ‌ می‌زند. \nصدا می‌زنم ؛\nچقدر دوستت دارم.\nکوه ها ،\nبا خون من ،\nسرخی تیره می‌شود.\nرنگ علف‌های کوهی می پرد،\nاز رنج‌ من .\nو جنگل تاریک می‌شود.\nجنگل غیر قابل عبور می‌شود،\nچون مرگ .", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "عاشق هیچ کس نیستم", "link": "https://echolalia.ir/i-love-no-one/", "poem": "جرقه‌های خیال مرا ،\nگاه فقط ،\nیک «کلمه »روشن می‌کند ،\nو گاه بوی« شوری» آب .\nآنگاه حس می‌کنم ،\nدر قایقی شناور هستم ،\nکه زیر پایم این پا و آن پا می‌شود،\nدر اقیانوسی که بی انتها است ،\nو بدون ساحل .\nبه گونه‌ای شگفت‌انگیز ، رها هستم،\nامن در آن جعبه‌ای چوبی .\nعاشق هیچ کس نیستم،\nو عاشق هیچ چیز.", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "دستان تو چند سال دارند؟", "link": "https://echolalia.ir/%d8%af%d8%b3%d8%aa%d8%a7%d9%86-%d8%aa%d9%88-%da%86%d9%86%d8%af-%d8%b3%d8%a7%d9%84-%d8%af%d8%a7%d8%b1%d9%86%d8%af%d8%9f/", "poem": "دستان تو چند سال دارند؟\nدرختان پرگره\nبه موهای من که دست می‌کشند\nبهار می‌شوند\nبوی ریشه‌هایی که از خواب برخاسته‌اند\nزمزمه زمین\nپشت خمیده پاییز را\nمی‌شکند\nباد بهار\nدر میان انگشتان خشکیده می‌رقصد\nگردن سبزم را\nبیشتر خم می‌کنم\nلبریزم از این هرم اشتیاق\nکه پوست گرم تنم را\nزیر دستان تو\nحس کنم", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "مرا به اسم صدا کن", "link": "https://echolalia.ir/%d9%85%d8%b1%d8%a7-%d8%a8%d9%87-%d8%a7%d8%b3%d9%85-%d8%b5%d8%af%d8%a7-%da%a9%d9%86/", "poem": "مرا به اسم صدا کن\nتا بیایم\nای جان من\nمرا به اسم صدا کن\nنپرس\nآیا اسمم\nاسم پرنده ای ست در حال پرواز ؟\nیا بوته ای\nکه ریشه اش در خاک فرو رفته است ؟\nو آسمان را با رنگ خون\nآغشته می کند\nو نپرس\nکه اسمم چیست\nخودم نمیدانم\nمی جویم\nاسمم را می جویم\nو می دانم که اگر بشنومش\nاز هر جای جهان که باشد\nحتی از ته جهنم\nمی آیم\nجلویت زانو می زنم\nو سَرِ خسته ی خود را\nبه دست های تو می سپارم", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "اگر می خواهی نگهم داری", "link": "https://echolalia.ir/%d8%a7%da%af%d8%b1-%d9%85%db%8c-%d8%ae%d9%88%d8%a7%d9%87%db%8c-%d9%86%da%af%d9%87%d9%85-%d8%af%d8%a7%d8%b1%db%8c/", "poem": "اگر می خواهی نگهم داری دست دراز کن\nببین دارم می روم\nگرمای دستت هنوز می تواند نگهم دارد\nلبخند هم جذبم می کند ، شک نکن\nاگر می خواهی نگهم داری اسمم را صدا بزن\nمرزهای شنوایی خط هایی تیز هستند\nتیز و از پرتو آفتاب باریکتر\nاگر می خواهی نگهم داری شتاب کن\nداد بزن وگرنه صدایت به من نمی رسد\nشتاب کن ، خواهش می کنم\nاگر رفته باشم چه سود از واژه های تلخت\nچه سود از آنکه زمین را برنجانی\nبا نوشتن اسم پریده رنگم بر روی شن\nاگر می خواهی نگهم داری دست دراز کن\nنگاه کن که دارم می روم\nنفس به نفس من بده\nآنگونه که غریق را نجات می دهند\nامید زیادی نیست ، دیرزمانی تنهایی با من بوده ست\nاما نگهم دار ، خواهش می کنم\nنه برای من ، برای خودت", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "می‌خواهم از تو بنویسم", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d9%87%d9%85-%d8%a7%d8%b2-%d8%aa%d9%88-%d8%a8%d9%86%d9%88%db%8c%d8%b3%d9%85/", "poem": "می‌خواهم از تو بنویسم \n با نامت تکیه‌گاهی بسازم \n برای پرچین‌های شکسته \n برای درخت گیلاس یخ‌زده؛ \n از لبانت \n که هلال ماه را شکل می‌دهند؛ \n از مژگانت \n که به فریب، سیاه به نظر می‌رسند؛ \n می‌خواهم انگشتانم را \n در میان گیسوانت برقصانم؛ \n برآمدگی گلویت را لمس نمایم \n همان جایی که با نجوایی بی‌صدا \n دل از لبانت فرمان نمی‌برد؛\nمی‌خواهم نامت را بیامیزم \n با ستارگان \n با خون  \n تا درونت باشم \n نه در کنارت؛ \n می‌خواهم ناپدید شوم \n همچون قطره‌ای باران \n که در دریای شب گمشده است\nمی‌خواهم از تو بنویسم. \nاز نام تو که تکیه‌گاه حصارهای شکسته است . \nاز لبان تو، \nکه درخت گیلاس یخ زده است. \nاز انحنای خمیده مژگانت که دروغ‌ها را در سیاهی پنهان می‌کنند . \nمی‌خواهم انگشتانم را در موج موهایت فرو برم، \nبرآمدگی گلویت را لمس کنم، \nبا نجواهای دفن شده در آن ، \nکه دل و زبانت را به دورویی وامی‌دارد . \nمی‌خواهم \nنام تو را ،  \nبا ستاره‌ها،\nباخون،\nدرآمیزم.\nمی‌خواهم\nدر درون تو بمانم،\nنه در کنار تو .\nمحو شوم در تو،\nمثل قطره‌های خیس باران در شب .", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "با من شریک شو", "link": "https://echolalia.ir/share-with-me/", "poem": "با من شریک شو\nدر نان هر روزه ی تنهایی ام\nپرکن با حضورت\nدیوارهای غیاب را\nمذهب کن\nپنجره ی ناموجود را\nدری باش\nبالای همه درها\nکه همیشه می توان آن را\nباز گذاشت", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "من جولیت هستم", "link": "https://echolalia.ir/i-am-joliet/", "poem": "من جولیت هستم\nبیست و سه ساله\nیک بار طعم عشق را چشیده ام\nمزه تلخ قهوه سیاه می داد\nتپش قلبم را تند کرد\nبدن زنده ام را دیوانه\nحواسم را به هم ریخت\nو رفت\nمن جولیت هستم\nایستاده در مهتابی\nبا حسی از تعلیق\nضجه می زنم که بازگرد\nندا در می دهم که بازگرد\nلب هایم را می گزم\nخونشان را در می آورم\nو او بازنگشته است\nمن جولیت هستم\nهزار ساله\nو هنوز زنده ام\nمن ژولیت هستم،\nبیست وسه سال دارم.\nیک بار عشق را لمس کردم،\nطعم تلخ قهوه سیاه را داشت\nتمام وجود و احساسم را لرزاند،\nقلبم دیوانه شد و به تندی تپید.\nآنگاه،\nمرا ترک کرد.\nمن ژولیت هستم،\nمعلق ماند‌ه‌ام،\nبین زمین و آسمان.\nاشک می‌ریزم که بازگردد.\nبه نام می‌خوانمش که بازگردد.\nخون جاری می‌شود\nاما ،\nباز نمی‌گردد.\nمن ژولیت هستم\nزنده‌ام\nهزاران سال دارم .", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "و حقیقت رنج است", "link": "https://echolalia.ir/and-the-truth-is-suffering/", "poem": "دستم را دراز می‌کنم\nدر آرزوی لمس\nبه سیمی مسی بر می‌خورم\nکه جریان برق را در خود می‌برد\nتکه‌تکه می‌بارم\nمثل خاکستر\nفرو می‌ریزم\nفیزیک ، حقیقت را می‌گوید\nکتاب مقدس حقیقت را می‌گوید\nعشق حقیقت را می‌گوید\nو حقیقت رنج است", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "زندگی گویی معشوقی‌ست که می‌رود", "link": "https://echolalia.ir/living-is-a-beloved-one-who-goes-away/", "poem": "فریاد می‌زنم\nهرگاه که می‌خواهم زنده باشم\nآن‌گاه که زندگی ترک می‌گویدم\nبه آن می‌چسبم\nمی‌گویم زندگی\nزود است رفتن\nدست گرمش در دستم\nلبم کنار گوشش\nنجوا می‌کنم\nای زندگی\nزندگی گویی معشوقی‌ست\nکه می‌رود\nاز گردنش می‌آویزم\nفریاد می‌زنم\nترکم کنی می‌میرم\nعلیرضا دولتشاهی و ایونا نویسکا", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "شاخه‌ی عشق را شکستم", "link": "https://echolalia.ir/i-broke-the-love-line/", "poem": "شاخه‌ی عشق را شکستم\nآن را در خاک دفن کردم\nو دیدم که\nباغم گل‌ کرده‌ است\nکسی نمی تواند عشق را بکشد\nاگر در خاک دفنش کنی\nدوباره می‌روید\nاگر پرتابش کنی به آسمان\nبال‌هایی از برگ در می‌آورد\nو در آب می‌افتد\nبا جوی‌ها می‌درخشد\nو غوطه‌ور در آب\nبرق می‌زند\nخواستم آن را در دلم دفن کنم\nولی دلم خانه‌ی عشق بود\nدرهای خود را باز کرد\nو آن را احاطه کرد با آواز از دیواری تا دیواری\nدلم بر نوک انگشتانم می‌رقصید\nعشقم را در سرم دفن کردم\nو مردم پرسیدند\nچرا سرم گل داده‌ است\nچرا چشم هایم مثل ستاره‌ها می‌درخشند\nو چرا لبهایم از صبح روشن‌ترند\nمی خواستم این عشق را تکه‌تکه کنم\nولی نرم و سیال بود ، دور دستم پیچید\nو دست‌هایم در عشق به دام افتادند\nحالا مردم می‌پرسند که من زندانی کیستم\nاز کتاب خیانت،شعرهای شور و شکست / برگردان:", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "با من شریک شو", "link": "https://echolalia.ir/%d8%a8%d8%a7-%d9%85%d9%86-%d8%b4%d8%b1%d9%8a%da%a9-%d8%b4%d9%88/", "poem": "با من شریک شو\nدر نان هر روزه ی تنهایی ام\nپرکن با حضورت\nدیوارهای غیاب را\nمذهب کن\nپنجره ی ناموجود را\nدری باش\nبالای همه درها\nکه همیشه می توان آن را\nباز گذاشت …\nترجمه : علیرضا دولتشاهی ؛ ایونا نویسکا", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "اگر می‌خواهی ترکم کنی", "link": "https://echolalia.ir/%d8%a7%da%af%d8%b1-%d9%85%db%8c%e2%80%8c%d8%ae%d9%88%d8%a7%d9%87%db%8c-%d8%aa%d8%b1%da%a9%d9%85-%da%a9%d9%86%db%8c/", "poem": "اگر می‌خواهی ترکم کنی\nلبخند را فراموش نکن\nکلاه می‌تواند از یادت رود\nدستکش، دفترچه‌ی تلفنت\nهر آن چیزی که باید دنبالش برگردی\nو در ناگهان برگشت گریانم می‌بینی\nو ترکم نمی‌کنی\nاگر می‌خواهی بمانی\nلبخندت را فراموش نکن\nحق داری زادروزم را از یاد ببری\nو مکان اولین بوسه‌مان\nو دلیل اولین دعوای‌مان\nاما اگر می‌خواهی بمانی\nآه نکش\nلبخند بزن . . .\nبمان !", "poet_nationality": "لهستان", "poet_name": "هالینا پوشویاتوسکا", "poet_link": "https://echolalia.ir/category/sher/poets-poland/halina-poswiatowska/"}
{"title": "داستان، همه‌اش همین است", "link": "https://echolalia.ir/%d8%af%d8%a7%d8%b3%d8%aa%d8%a7%d9%86%d8%8c-%d9%87%d9%85%d9%87%e2%80%8c%d8%a7%d8%b4-%d9%87%d9%85%db%8c%d9%86-%d8%a7%d8%b3%d8%aa/", "poem": "در خنکای صبحی برخاستم\nبیرون از پنجره خم گشتم\nنه ابری، نه بادی\nتنها هوایی که عطر گل‌ها را تا چندی نگاه می‌داشت\nیک جایی هم کبوترها.\nروزگارم را بیشتر در تعلیق، سر کرده‌ام\nو باقی عمرم را محکوم گشتم.\nخب، می دانی\nاینجاست که صلح، مفهوم خود را بیشتر باز می‌یابد\nبگذار که سطل حافظه\nفرو افتد در چاه\nبکشش بالا… دقایقی در خنکا\nنه شوری… نه ایده ای\nکسی تکانی به خودش نمی‌دهد\nهمگان فقط حضور دارند\nداستان، همه‌اش همین است.", "poet_nationality": "آمریکا", "poet_name": "ویلیام استفورد", "poet_link": "https://echolalia.ir/category/sher/poets-america/william-stafford/"}
{"title": "چه چیز او را دوست داشتنی یافتم؟", "link": "https://echolalia.ir/%da%86%d9%87-%da%86%db%8c%d8%b2-%d8%a7%d9%88-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%86%db%8c-%db%8c%d8%a7%d9%81%d8%aa%d9%85%d8%9f/", "poem": "در مناظر، صحرای هموار را دوست دارم\nدر زندگی، ماجراجویی را\nنه چندان.\nاز آدمها، آنها که مهربان هستند و پریده رنگ\nو از رنگها، خاکستری و خرمایی را\nخوش تر دارم.\nهمسر من، زنی شوریده سر از اهالی کوهستان\nمیپرسد چه چیز او را دوست داشتنی یافتم؟\nبه آرامی چشمانم را باریک می کنم…\nبسا چیزها که انسان های قابل ستایش\nاز آن سر در نمی آورند.\nپایم را در آب سرد فرو میبرم\nمی گذارم همانطور بماند: سحرگاهان\nباید از خرده های یخ، گذشته\nتله ها را در بستر رودخانه یافته\nبا دستانش زنجیرها\nو بیدستری غرق شده را\nبیرون می کشید.\nگذار آهسته ی عمر\nتمام روز به خود، مشغولم ساخته\nشبانگاهان به وقت رویاپردازی\nیک جایی برایم نگاه داشته اند\nمهم نیست چقدر محقر\nیک جایی، پهلوی آتش", "poet_nationality": "آمریکا", "poet_name": "ویلیام استفورد", "poet_link": "https://echolalia.ir/category/sher/poets-america/william-stafford/"}
{"title": "هنگامی که رودخانه از یخ پوشیده‌ است", "link": "https://echolalia.ir/%d9%87%d9%86%da%af%d8%a7%d9%85%db%8c-%da%a9%d9%87-%d8%b1%d9%88%d8%af%d8%ae%d8%a7%d9%86%d9%87-%d8%a7%d8%b2-%db%8c%d8%ae-%d9%be%d9%88%d8%b4%db%8c%d8%af%d9%87%e2%80%8c-%d8%a7%d8%b3%d8%aa/", "poem": "هنگامی که رودخانه از یخ پوشیده‌ است\nاز خطاهایی بپرس که بدان مرتکب گشته‌ام\nاز کرده هایی که موسوم به زندگی گشت\nو نکرده هایی که در خیال\nکاهلانه سر می رسند\nبرخی به علاج می مانند\nبرخی چون درد\nاز عشق و بیزاری بپرس\nکه فرقش در بدترین حالت چیست\nگوشم با تو خواهد بود.\nمی توانیم چشم انتظار بازگشته\nبه نظاره ی رودخانه ی خاموش بنشینیم\nهر چیزی آنجا پنهان است، می دانیم.\nآمدن ها و رفتن ها، از دوردست ها\nکه پیش از ما خاموشی را در خود جای داده اند.\nکلام من است\nآنچه بر زبان رودخانه جاری ست.", "poet_nationality": "آمریکا", "poet_name": "ویلیام استفورد", "poet_link": "https://echolalia.ir/category/sher/poets-america/william-stafford/"}
{"title": "هرگز تنها نخواهی ماند", "link": "https://echolalia.ir/%d9%87%d8%b1%da%af%d8%b2-%d8%aa%d9%86%d9%87%d8%a7-%d9%86%d8%ae%d9%88%d8%a7%d9%87%db%8c-%d9%85%d8%a7%d9%86%d8%af/", "poem": "هرگز تنها نخواهی ماند\nهنگام که خزان سر می رسد\nآوای آن را می شنوی از اعماق.\nهر آنچه به زردی گرائیده\nتپه ها را اینسو و آنسو می کند\nبا هیایو\nیا در سکوتی از پس آذرخش\nپیش از آنکه نام هایش را\nبا ابری از عذرهای حیرت زده\nبرشمارد.\nاز بدوِ زادنت مقرر گشت:\nهرگز تنها نخواهی ماند\nباران ها خواهند گرفت\nو آبراه ها\nو رود آمازون\nو سرسراهای طویل\nخزه بر صخره\nو سالیان\nصداهایی چنان ژرف\nکه هرگز به خودت نشنیده ای.\nسرت را بر می گردانی\nسکوت در خود یک معنا داشت:\nجهان سراپا فرو می ریزد\nتو تنها نمانده ای.", "poet_nationality": "آمریکا", "poet_name": "ویلیام استفورد", "poet_link": "https://echolalia.ir/category/sher/poets-america/william-stafford/"}
{"title": "فردا خیانت خواهم کرد", "link": "https://echolalia.ir/i-will-betray-tomorrow/", "poem": "فردا خیانت خواهم کرد، نه امروز\nامروز، ناخن هایم را بکشید،\nخیانت نخواهم کرد.\nشما مرزهای شهامت مرا نمی شناسید\nمن، اما، از آن با خبرم.\nشما پنج دستید،\nسخت و زمخت و پر از حلقه های آهنین\nبر پایتان چکمه های میخ دار\nاما من فردا خیانت خواهم کرد\nنه امروز\nبه این یک شب نیاز دارم\nتا تصمیم بگیرم\nدست کم به یک شب نیاز دارم\nبرای برائت، ندامت، و خیانت\nبرائت از دوستان،\nندامت از نان و شراب،\nخیانت به زندگی،\nیعنی مردن.\nمن فردا خیانت خواهم کرد\nنه امروز\nدر زیر پنجره سوهانی است\nنه برای جلاد\nنه برای میله های بیرون پنجره\nبلکه برای رگ های مچ من\nآری، امروز حرفی برای گفتن ندارم\nفردا خیانت خواهم کرد", "poet_nationality": "نروژ", "poet_name": "ماریان کوهن", "poet_link": "https://echolalia.ir/category/sher/norwegian-poets/marianne-cohen/"}
{"title": "بال کوچکی", "link": "https://echolalia.ir/%d8%a8%d8%a7%d9%84-%da%a9%d9%88%da%86%da%a9%db%8c/", "poem": "پرنده سبز رنگ را\nبر روی دستانم برمی‌دارم\nو پیش می‌روم\nشاید،\nبال کوچکی\nبرایم سبز شود", "poet_nationality": "عرب", "poet_name": "سوزان علیوان", "poet_link": "https://echolalia.ir/category/sher/arabic-poet/suzanne-alaywan/"}
{"title": "کاش ابر بودم", "link": "https://echolalia.ir/%da%a9%d8%a7%d8%b4-%d8%a7%d8%a8%d8%b1-%d8%a8%d9%88%d8%af%d9%85/", "poem": "کاش ابر بودم\nتا بگرید\nبه جای چشمان تو", "poet_nationality": "عرب", "poet_name": "سوزان علیوان", "poet_link": "https://echolalia.ir/category/sher/arabic-poet/suzanne-alaywan/"}
{"title": "گل مرگ", "link": "https://echolalia.ir/%da%af%d9%84-%d9%85%d8%b1%da%af/", "poem": "گلی که\nاز دل خاک شکفته می‌شود\nعطر مرده هایمان را با خود دارد", "poet_nationality": "عرب", "poet_name": "سوزان علیوان", "poet_link": "https://echolalia.ir/category/sher/arabic-poet/suzanne-alaywan/"}
{"title": "شادی همان کودکان است", "link": "https://echolalia.ir/%d8%b4%d8%a7%d8%af%db%8c-%d9%87%d9%85%d8%a7%d9%86-%da%a9%d9%88%d8%af%da%a9%d8%a7%d9%86-%d8%a7%d8%b3%d8%aa/", "poem": "بارانی که\nبه شیشه پنجره‌ی ما می‌خورد\nقطره‌های اشک کودکانی است که\nاز اینجا رفته‌اند\nبه سوی آسمان.\nکودکانی که دلتنگ مادرانشان می‌شوند؛\nاتاق‌هایشان؛\nدفترهایشان؛\nو از دلتنگی گریه سر می‌دهند.\nرنگین کمان ،\nشادی همان کودکان است\nهنگامی که خداوند دست بر شانه‌هاشان می‌گذارد\nو لبخند می‌زند.", "poet_nationality": "عرب", "poet_name": "سوزان علیوان", "poet_link": "https://echolalia.ir/category/sher/arabic-poet/suzanne-alaywan/"}
{"title": "میان من و تو", "link": "https://echolalia.ir/%d9%85%db%8c%d8%a7%d9%86-%d9%85%d9%86-%d9%88-%d8%aa%d9%88/", "poem": "به روی تو آغوشی گشوده‌ام \nآغوشی که دو ماه دارد و یک ستاره تنها \nدرونش گل‌های قرمز و آتشین جریان آرامی دارد \nابتدایش دری گشوده به سمت تو \nانتهایش تا همیشه گشوده می‌ماند \nبه روی تو لبهایی بسته‌ام \nلبهایی که بسته می‌ماند روی حرف‌های تو \nلب‌هایی که زیر لب‌های تو چشیده می‌شود\nمیان من و تو هیچ مرزی نیست\nتنها پیراهنی که گشوده می‌شود\nموهایی که می‌ریزد روی سینه هایت\nو لبهایی که راه می‌رود دور چشمانت\nمیان من و تو", "poet_nationality": "عرب", "poet_name": "سوزان علیوان", "poet_link": "https://echolalia.ir/category/sher/arabic-poet/suzanne-alaywan/"}
{"title": "جهان استوار نمی ماند", "link": "https://echolalia.ir/%d8%ac%d9%87%d8%a7%d9%86-%d8%a7%d8%b3%d8%aa%d9%88%d8%a7%d8%b1-%d9%86%d9%85%db%8c-%d9%85%d8%a7%d9%86%d8%af/", "poem": "جهان استوار نمی ماند\nمگر با سری خمیده\nبر روی شانه ی کسی که دوستش داریم\nلایستقیم العالم إلا برأس مائل\nعلى کتف من نحب", "poet_nationality": "عرب", "poet_name": "سوزان علیوان", "poet_link": "https://echolalia.ir/category/sher/arabic-poet/suzanne-alaywan/"}
{"title": "مردی که کشتمش", "link": "https://echolalia.ir/%d9%85%d8%b1%d8%af%db%8c-%da%a9%d9%87-%da%a9%d8%b4%d8%aa%d9%85%d8%b4/", "poem": "اگه من و اون قبلش یه جای دیگه\nهمدیگرو دیده بودیم\nمثلاً تو یه مسافرخونه ی فکسنی قدیمی\nشاید با هم می نشستیم و لبی تر می کردیم\nو دو سه جامی بالا مینداختیم\nاما به اسم سرباز وظیفه\nبا هم روبرو شدیم\nو به هم شلیک کردیم\nو من اونو درجا کشتم\nآره … من بهش شلیک کردم و کشتمش واسه اینکه-\nواسه اینکه دشمنم بود\nفقط همین!\nو البته منم دشمن اون بودم\nاگر چه این خیلی روشنه\nشاید اونم مثل من\nهمین جوری اومده بود جبهه\nاز زور بیکاری وسایلشو فروخته بود\nدلیل دیگه ای نمی توونست داشته باشه\nآره …جنگ چیز عجیب و غریبیه\nتو می زنی و یک نفرو میکشی-\nکه اگه قبلاً تو یه میخونه دیده بودیش ،\nمهمونش می کردی\nشایدم یه سکه ی ناقابل کف دستش میذاشتی", "poet_nationality": "انگلیس", "poet_name": "توماس هاردی", "poet_link": "https://echolalia.ir/category/sher/british-poets/thomas-hardy/"}
{"title": "پرواز شبانه", "link": "https://echolalia.ir/%d9%be%d8%b1%d9%88%d8%a7%d8%b2-%d8%b4%d8%a8%d8%a7%d9%86%d9%87/", "poem": "آسمان کشت‌گاه ماست،\nشخم خورده به کار سخت موتورها،\nدر سیمای شب ،\nبه زیر فدا شدن  رؤیاهامان\nرؤیا دیده به جلجتا و بر هیمه‌های مرده سوزان،\nبه زیر سقف  جهان که توفال‌های‌اش را\nباد کنده و، برده و اینک باران، باران، باران،\nمیان ِ خانه‌ی ما، آن‌گاه که خفاش‌های کور\nمی‌چرخند در آسیاب‌های آبی.\nچه کسی آن جا می‌زیست؟ دستان ِ چه کسی منزه بود؟\nچه کسی افروخته شد در سیب\nاز روحی به ارواح دیگر؟\nپناه برده به پر و بال پولادین، دستگاه‌ها\nهوا را می‌کاوند، عقربه‌ها و اندازه‌گیرها\nپهنای ابر را می‌سنجند، و عشق\nمی‌خراشد زبان از یاد رفته‌ی دل ما را:\nکوتاه و بلند بلند … . تگرگ\nساعتی می‌کوبد بر طبل گوش ما\nکه به فال‌گوشی و پیروزی، روی می‌گرداند از ما.\nخورشید و زمین غروب نکرده‌اند\nتنها سرگشته‌اند به‌سان ستاره‌ها و نا‌آشنا می‌مانند.\nما از بندری بر آمده‌ایم\nکه بازگشت به خانه را اعتباری نیست،\nنه بار و بنه‌ای، نه رسیدنی.\nادویه‌ی هندی و ابریشم ژاپنی\nدر تعلق بازرگانان است\nمثل ماهی که به تور.\nهنوز پیشاپیش ستاره‌های دنباله‌دار\nرایحه‌ای احساس می‌شود،\nو ستاره‌های دنباله‌دار\nدریده‌اند کاموای هوا را.\nمقام ِ تنهایی‌اش بخوان\nکه او هنوز در بهت است.\nچیزی نه بیش‌تر.\nما برخاسته‌ایم و، صومعه‌ها خالی‌ست،\nزیرا که تاب آورده‌ایم، فرمانی که نه پناه می‌دهد و، نه می‌آموزد.\nکردار، دل‌واپسی خلبان‌ها نیست. چشم‌هاشان را\nدوخته‌اند بر پست‌های دفاعی و، گسترده‌اند نقشه‌ی جهان را\nبر زانوان‌شان، که بر او چیزی نمی‌توان افزود.\nچه کسی می‌زید آن پایین؟ چه کسی می‌گرید …\nچه کسی گم کرده کلید خانه‌ی خود را؟\nچه کسی نمی‌تواند رخت‌خواب‌اش را بیاید؟ چه کسی خفته است\nروی  پله‌های دم در؟ چه کسی وقتی که صبح فرا می‌رسد\nجرئت خواهد کرد تا تفسیر کند، ردپای نقره را: بنگر، بر فراز من …\nآن گاه که آب چرخ آسیاب را دوباره به گردش در آورد،\nچه کسی جرأت خواهد کرد تا شب را به یاد آرد؟", "poet_nationality": "اتریشی", "poet_name": "اینگه بورگ باخمن", "poet_link": "https://echolalia.ir/category/sher/austrian-poets/ingeborg-bachmann/"}
{"title": "چوب و تراشه‌ها", "link": "https://echolalia.ir/%da%86%d9%88%d8%a8-%d9%88-%d8%aa%d8%b1%d8%a7%d8%b4%d9%87%e2%80%8c%d9%87%d8%a7/", "poem": "ای کاش خاموشی بگیرم از زنبورهای سرخ\nچرا که ساده است به جا آوردنِ آن‌ها.\nشورش‌های امروزین\nهیچ یک خطرناک نیستند.\nمرگ همراه ِ قیل‌وقال\nمقدر شده از روزگار دور.\nزنهار حذر کن، از مگسان  یک روزه و، از زنان،\nاز شکارچیان یک‌شنبه و،\nمشاطه‌گان و، مردّدان و، خوش‌قلبان\nو از تمام خوش‌نامان.\nاز دل جنگل پدیدار شدیم، با کنده‌های هیزم و گون در دست،\nو آفتاب دیری بود بر نمی‌آمد.\nگیجِ صفحه‌ی کاغذ بر اجتماع سطرها\nدیگر نه ترکه‌ها را به جا می‌آورم\nنه خزه را، تخمیر شده درون ِ مرکّب ِ تاریک،\nنه واژه را، نگاشته در دل چوب،\nدرست و پرنخوت.\nکاغذهای پوسیده، بیرق‌ها،\nدیوارکوب‌ها … به روز و به شب\nبه زیر این و آن ستاره،\nماشین ایمان زمزمه‌گر است. اما درون چوب،\nتا آن زمان که سبز است، و با زرداب\nتا آن زمان که تلخ است، بر آن‌ام تا\nواژه‌ی آغاز را بنویسم!\nیقین کن که بیدار بمانی\nگله‌ی زنبورهای سرخ، تراشه‌ها را که فرو می‌ریزد از تبر\nدنبال می‌کند، و کنار چشمه\nبرانگیخته در برابر اغوا\nکه روزی ما را به سستی کشاند،\nگیسوان من است.", "poet_nationality": "اتریشی", "poet_name": "اینگه بورگ باخمن", "poet_link": "https://echolalia.ir/category/sher/austrian-poets/ingeborg-bachmann/"}
{"title": "زمان مهلت مانده", "link": "https://echolalia.ir/%d8%b2%d9%85%d8%a7%d9%86-%d9%85%d9%87%d9%84%d8%aa-%d9%85%d8%a7%d9%86%d8%af%d9%87/", "poem": "روزهایی‌ سخت‌تر در پیش است.\nزمان مهلت مانده، تباهی‌پذیر به هر دم\nدر افق شکل می‌بندد.\nباید که بی‌درنگ بند کفش خویش ببندی و\nتازی‌ها را به سگ‌دانی ِ کشت‌گاه بازگردانی.\nزیرا که اندرونه‌ی ماهی\nسرد گردیده در باد.\nچراغ پیچک‌ها کورسوزنان می‌سوزد.\nنگاه خیره‌ی تو کورمال کورمال می‌گردد میان ِ مه:\nزمان مهلت مانده، تباهی‌پذیر به هر دم\nدر افق شکل می‌بندد.\nدر فراسو محبوب ِ تو فرو می‌رود به ژرفای ماسه‌ها.\nفراز می‌شود گردِ گیسوان مواج‌اش.\nمی‌شکند درون واژه‌هاش\nفرمان می‌راند که خاموش باش،\nاو را میرا می‌یابد\nبه اطراف منگر.\nببند بندِ کفش‌های‌ات را.\nدنبال کن تازی‌های شکاری را.\nماهی را به دریا بیفکن.\nخاموش کن چراغ پیچک را!\nروزهایی سخت‌تر در پیش است.", "poet_nationality": "اتریشی", "poet_name": "اینگه بورگ باخمن", "poet_link": "https://echolalia.ir/category/sher/austrian-poets/ingeborg-bachmann/"}
{"title": "همه چیز نابود شده است، نخستین‌شان شعر", "link": "https://echolalia.ir/%d9%87%d9%85%d9%87-%da%86%db%8c%d8%b2-%d9%86%d8%a7%d8%a8%d9%88%d8%af-%d8%b4%d8%af%d9%87-%d8%a7%d8%b3%d8%aa%d8%8c-%d9%86%d8%ae%d8%b3%d8%aa%db%8c%d9%86%e2%80%8c%d8%b4%d8%a7%d9%86-%d8%b4%d8%b9%d8%b1/", "poem": "همه چیز نابود شده است، نخستین‌شان شعر،\nسپس خواب، و بعد هم روز،\nو بعد هرچه به‌جا مانده از روز،\nو آن‌ها که متعلق‌اند به شب.\nآن‌گاه که دیگر\nچیزی برای نابود شدن نماند،\nچیزهای بیشتری نابود شدند، و باز هم بیشتر\nتا آن‌جا که از هیچ هم کمتر برجای ماند، حتی خود من.\nو آن‌گاه، تنها، تهی محض بود.\nاکنون باید به ژرفنای درون پناه ببریم،\nبا تمام لحظه‌های نیامده و جاهای رفته در پیشِ روی؛\nژرف‌تر، در آن بدویتی که دیگر نه زمین وجود دارد و نه سرافکندگی.\nتا آن جا که هنوز کرانه های بکر گسترده‌اند،\nوسعت‌هایی بی‌کران، روشن و خاموش، در زیر چنگال کبوتران\nمهیا برای ورود او، که دچار خاموشی عظیم گشته است.\nبرای او که وادار به سکوت شده است،\nانزوا، آنقدر با تارهای عریانش\nبه آرامی دیوانگی را می‌تند\nتا سرانجام از جهان پیرامونش، تنها نقش مهمان‌خانه‌ای ماند شیشه‌ای.\nو", "poet_nationality": "اتریشی", "poet_name": "اینگه بورگ باخمن", "poet_link": "https://echolalia.ir/category/sher/austrian-poets/ingeborg-bachmann/"}
{"title": "هزار سال است که دوست‌ات می‌دارم!", "link": "https://echolalia.ir/i-have-loved-you-for-a-thousand-years/", "poem": "هزار سال است که دوست‌ات می‌دارم!\nمن، چونان تو،\nاز نخستین گزش، به عشق ایمان نمی‌آورم،\nاما می‌دانم که ما پیش‌تر،\nیک‌دیگر را دیدار کرده‌ایم،\nبه روزگاران، در میان افسانه‌ای راستین.\nو ما دو چهره، یک‌دیگر را در آغوش فشردیم،\nبر گستره‌ی آب‌های ابدی.\nسایه‌ات، پیوسته، به سایه‌ی من می‌پیوندد \nدر گذر روزگاران \nدر میان آینه‌های ازلی و مرموز عشق \nمن هم‌واره از تو سرشارم،\nدر خلوت قرن‌های پیاپی…\nآن‌جا مردی است کولی،\nکه چراغ‌دان‌های اشتیاق را می‌افروزد،\nو با سازش می‌خواند:\nاشعاری را \nکه بر اوراق بادها می‌نویسی،\nبرای من.\nآن‌جا زنی است کولی،\nکه در بیشه‌های اعصار \nگم شده است،\nو ریزه‌های نان خاطرات آینده‌اش را با تو،\nپی می‌گیرد،\nتا گذرگاهِ کُمایِ روحی را \nگم نکند.\nاز کتاب زنی عاشق در میان دوات / نشر: چشمه", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "محو کننده", "link": "https://echolalia.ir/eraser/", "poem": "شب من \nبا نوشتن نامه های عاشقانه \nبرای تو \nمی گذرد؛ \nو سپس \nروز من \nبا محو کردن هرکدام ، \nسپری می شود؛ \nکلمه به کلمه! \nو در این میان \nقطب نمای زرین من \nچشم های تو است ؛ \nکه  به سمت دریای جدایی \nاشاره می کند!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "بوف سرکش", "link": "https://echolalia.ir/the-rogue-owl/", "poem": "چرا می نویسم ؟ \nشاید به این سبب ، \nکه این الفبای من است \nآنچه انتقام خود را \nاز این زمانه ی سرکش میگیرد! \nاز آنها که \nکفش هایشان را با جوهر \nمن برق می اندازند ! \nدرنظرم، \nاین شراب ‌ِآبی  رنگ \nکه بر کاغذمن سرازیر شده ، \nخون الفبا است ! \nبگیر آن را  ….بنوش! \nکه جوهر ، \nشرابِ متانت است !", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "در میان انگشتان‌ات", "link": "https://echolalia.ir/between-your-fingers/", "poem": "آهسته \nآرام، دست‌ات را بر من بگذار \nو همچون روزگارت \nمرا سخت مفشار \nکه در میان انگشتان‌ات درهم می‌شکنم \nبیش از این نزدیک میا \nبیش از این دور مرو.", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "ترس", "link": "https://echolalia.ir/the-fear-2/", "poem": "می‌ترسم! \nآنگاه که بیش از حد \nدر آینه‌ی شکسته \nخیره می‌شوم ! \nشاید، \nچرا که ،آینه‌های شکسته \nانعکاسی است \nاز چهره‌های واقعی ِدرون ما! \nگویی امروز ، \nزمانه‌ی چیزهای درهم شکسته است!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "آینه‌های شکسته", "link": "https://echolalia.ir/broken-mirrors/", "poem": "می‌ترسم!\nآنگاه که بیش از حد\nدر آینه‌ی شکسته\nخیره می‌شوم !\nشاید،\nچرا که ،آینه‌های شکسته\nانعکاسی است\nاز چهره‌های واقعی ِدرون ما!\nگویی امروز ،\nزمانه‌ی چیزهای درهم شکسته است!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "به من بیاموز", "link": "https://echolalia.ir/teach-me/", "poem": "به من بیاموز \nچگونه عطر به گل سرخ‌اش باز می‌گردد \nتا من به تو بازگردم \nمادر! \nبه من بیاموز \nچگونه خاکستر،دوباره اخگر می‌شود \nو رودخانه، سرچشمه \nو آذرخش‌ها، به ابر \nو چگونه برگ‌های پاییز دوباره به شاخه‌ها \nباز می‌گردد \nتا من به تو بازگردم \nآنگه که صدای تو را می‌شنوم \nمی‌پندارم \nکه می‌توانم دیگر بار از تو شعله‌ور شوم \nو بر مدخل کشت‌زاران‌ات، \nبارها و بارها جان دهم \nاینجا هر انچه برای من آزار دهنده است \nیافت نمی‌شود.\nمرا آن خیابان‌هایی می‌آزارد \nکه دیگر باز نخواهند گشت \nو چهره‌هایی که چهره‌هایی دیگر پوشیده‌اند. \nو داستان‌های عاشقانه‌ای که ندانستم \nچگونه آن‌ها را بزیم \nو نتوانستم آن‌ها را چونان مومیایی \nدرون صندوق‌های پنهان خاطرات \nنگاه دارم \nپس آنان نیمه‌جان \nدر اعماق روانم سرگردان‌اند \nو من بیهوده می‌کوشم \nکه آن ها را کاملا از یاد ببرم \nیا به تمامی به یاد بسپارم. \nبه راستی آیا من آن یار را \nدوست داشته‌ام؟ \nاز دست داده‌ام؟ \nآیا ممکن بود ،من کودکان‌اش را به دنیا بیاورم؟ \nآه…مرا آن تابوت‌هایی شکنجه می‌کنند \nکه یکباره، در جشنی بزرگ \nبه خاکشان سپردم \nبیم‌ناک، براین گمان \nکه همه چیز در آن‌ها مرده است \nو هرگز و هرگز ندانستم \nکه مدفون شدگان در تابوت‌ها \nبراستی مرده بودند یا نه زنده بودند؟! \nزیرا من در تابوت‌ها را استوار کردم \nو روزگاری است که \nکار تمام شده است! \nهر آنچه مرا می‌آزارد \nپیکری مه‌آلود دارد \nو گلوله‌ای که به سویش می‌گشایم \nآن را می‌درد \nو تعویذهایش برایش \nسودی ندارد. \nهر آنچه مرا می‌آزارد \nدر حاشیه‌ی حضور، پنهان است \nو در کناره‌ی وهم \nبا حقیقت خویش حاضر است \nو مرموز بر کناره‌های زخم ناشناخته و ژرف \nایستاده است \nزخمی که من، خود، آن را برای خویشتن \nبا خنجر ابداع کرده‌ام \nو بر آن حروف نخست نام‌ام را \nکنده‌ام \nچونان که بر درختان بادام و انجیر \nدر روزگاران گذشته به یادگار \nمی‌کندم. \nرخسار یاران گذشته \nچهره به چهره \nبه سان اوراق دفتری در باد \nاز برابرم به سرعت می‌گذرند \nهرگز نخواهم گذاشت‌‌ \nآتش \nدر کناره‌هایش در گیرد.\nاز کتاب «غم‌نامه‌ای برای یاسمن‌ها»", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "زیبایی‌شناسی خیانت", "link": "https://echolalia.ir/the-aesthetics-of-betrayal/", "poem": "دوست می‌دارم، خیانت‌هایت را \nکه به من روا می‌داری، \nزیرا تایید می‌کند که زنده‌ای، \nو از دروغ و نقاب پوشیدن،\nناتوان\nمرا نقاب‌ها به درد می‌آورد \nبیش از به درد آوردن خیانت! \nدوست می‌دارم، زان روی \nکه پُرتناقضی. \nزان روی که بیش از یک مرد هستی. \nزان روی که طبایعی هستی، \nهمه درون یک لحظه‌ی پُرلهیب. \nدوست می‌دارم آزار دادنِ معصومت را که به من روا می‌داری، \nو دندان‌های نیت را \nکه زشتیِ مکیدنِ خونم را، \nادراک نمی کند.\nضربه‌های دشنه‌ات را دوست می‌دارم،\nزان روی که حتی یک بار \nاز پشت بر من فرود نیامده است. \nبا شاعری بدعت‌گر چونان تو، \nمن به خواب می‌روم، \nدرحالی که بکرترین مضامین جنون‌هایت را، \nدر برابر چشم و خاطره دارم. \nپس تو همواره به سان طفلی، پاک، بی‌گناه، \nدر سرزمینی که، \nبر فراز ناخن های دشنه، \nدستکش سفید می‌پوشند.\nتو را دوست می‌دارم، \nزان روی که پنهان، از بزرگواری خویش می گریزی، \nتا بر دروازه‌های اشتیاق، \nشیدا، بازگردی. \nتو را دوست می‌دارم، \nزان روی که من از مدارهای سیاراتِ خرافه و دهشت، \nبا تو بالا می‌روم. \nتو را دوست می‌دارم \nزان روی که چون ما، وصل را دریابیم، \nنجوای چلچله‌های دریایی و دریا را درمی‌یابیم. \nمردی را چون تو، \nده‌ها زن نمی‌توانند دربرگیرند، \nپس ای جانان من! \nچگونه می‌توانم من \nیکباره \nهمه‌ی آنان باشم!؟\nاز کتاب ابدیت، لحظه عشق / نشر چشمه", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "می‌دانم که کجا زاده شدم", "link": "https://echolalia.ir/i-know-where-i-was-born/", "poem": "من فیلم نیستم \nکه تنها برای مردن به وطنش برمی‌گردد \nمن قورباغه نیستم \nکه وطنم قور قور شامکاه باشد \nمن ماهی نیستم که وطنش خیزاب است \nهر جا که برود \nمن افعی نیستم، که هر سال پوست می‌اندازد \nو از آن کیفی می‌سازد برای چسب وطنی تازه \nمن خرگوش نیستم که وطنش تناسل است \nمن سگ نیستم که شادمانه دم می‌جنباند \nبرای کسی که خوراکش می‌دهد \nو از حرارت سرشارش می‌کند \nو قلاده‌ای زرین در گردنش می‌اندازد\nمن گربه نیستم که بستر عشوه‌گری را\nبه عنوان وطنش اعلان می‌کند\nمن پروانه نیستم که وطنش رنگ ها و فضاهاست\nمن نیکو می‌دانم\nکه از هزاران سال پیش زاده شدم\nو می‌دانم که کجا زاده شدم", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "ای که در بَرَم نیستی", "link": "https://echolalia.ir/you-are-not-in-my-memory/", "poem": "ای که در بَرَم نیستی\nشبت چگونه گذشت؟\nشباهنگام به من اندیشیدی؟\nکمی آه کشیدی؟\nاشک در چشمت حلقه زد،\nآماده گریه شد آیا؟\nزندگانیِ بی تو چه ذوقی دارد؟\nغذا و سخن و هوا چه معنی دارد؟\nکه من در گوشه‌یِ دور از این جهان گم شده و بر باد رفته‌ام…!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "من همیشه حرفهایم اشک‌هایی بود", "link": "https://echolalia.ir/%d9%85%d9%86-%d9%87%d9%85%db%8c%d8%b4%d9%87-%d8%ad%d8%b1%d9%81%d9%87%d8%a7%db%8c%d9%85-%d8%a7%d8%b4%da%a9%e2%80%8c%d9%87%d8%a7%db%8c%db%8c-%d8%a8%d9%88%d8%af/", "poem": "من همیشه حرفهایم اشک‌هایی بود\nکه بهانه ی بغض تو بود\nنمی توانستم سخنی بگویم\nپشت این روزهای تنهایی\nتو مرا یاد زن بودنم انداختی\nو من را با عشق خود به آسمانی بردی\nکه ابرها احاطه‌اش کرده بودند برای باریدن\nنه من باریدم نه تو\nزیرا که ما حرفهایمان را همیشه  باریده بودیم\nبه من مرد بودنت را اثبات کن\nمن که زن بودنم را هرشب به تو هدیه داده بودم\nبه من سقفی نشان بده\nمن که همیشه خودم را سایبان تو کرده بودم", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "و من کامل می‌شوم", "link": "https://echolalia.ir/%d9%88-%d9%85%d9%86-%da%a9%d8%a7%d9%85%d9%84-%d9%85%db%8c%e2%80%8c%d8%b4%d9%88%d9%85/", "poem": "ای یار\nکه در گریبانت\nدو کبوتر توأمان بی‌تابند\nو قلب پاک تو\nبا لرزش خوش کبوتران\nبه تنظیم ایقاع و آهنگ جهان برخاسته است\nلبانت به طعم خوش صداقت آغشته است\nو گرمای مهربان دستت\nمرد را مرد می‌کند\nو من\nایستاده ام\nو به نیمه‌ی کهکشان می‌نگرم\nکه در آنسویش\nتو\nعشق تقدیر می‌کنی\nو من\nکامل می‌شوم\nای زن\nالسمان", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "هنوز خیره شدن در چشمان تو", "link": "https://echolalia.ir/%d9%87%d9%86%d9%88%d8%b2-%d8%ae%db%8c%d8%b1%d9%87-%d8%b4%d8%af%d9%86-%d8%af%d8%b1-%da%86%d8%b4%d9%85%d8%a7%d9%86-%d8%aa%d9%88/", "poem": "هنوز خیره شدن در چشمان تو\nشبیه لذت بردن ازشمردن ستاره\nدر یک شب صحرای یست\nو هنوز اسم تو تنها اسمی است\nدر زندگی  من\nکه هیچ کسی نمی تواند چیزی در موردش بگوید\nهنوز یادم می آید\nرود رود غار غار و زخم زخم\nوبه خوبی بوی دستانت را به یاد دارم\nچوب آبنوس و ادویه ی عربی پنهان\nکه بویش شبها از کشتی هایی می آید\nکه به سوی نا شناخته ها می روند\nاگر حنجره ام غاری از یخ نبود\nبه تو حرفی تازه می گفتم.", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "من آغوشی برای تو نداشتم", "link": "https://echolalia.ir/%d9%85%d9%86-%d8%a2%d8%ba%d9%88%d8%b4%db%8c-%d8%a8%d8%b1%d8%a7%db%8c-%d8%aa%d9%88-%d9%86%d8%af%d8%a7%d8%b4%d8%aa%d9%85/", "poem": "من آغوشی برای تو نداشتم\n‎تمام عشاق زندگی من افسانه های کهن بودند\n‎می آمدند\n‎می جنگیدند\n‎ومی مردند\n‎تو هم به این آغوش نمی رسی\n‎زیرا نیامده مرده ای\n‎این واقعیت عشاق من است", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "هنگامی که تو را به یاد می‌آورم", "link": "https://echolalia.ir/3792-2/", "poem": "شهادت می‌دهم به مرغان سپید بال\nهنگامی که تو را به یاد می‌آورم\nو از تو می‌نویسم\nقلم در دستم شاخه گلی سرخ می‌شود\nنامت را که می‌نویسم\nورق‌های زیر دستم غافل‌گیرم می‌کنند\nآب دریا از آن می‌جوشد\nو مرغان سپید بال بر فراز آن پرواز می‌کنند\nهنگامی ‌که از تو می‌نویسم مداد پاک کن‌ا‌م آتش می‌گیرد\nپیاپی باران بر میزم می‌بارد\nو بر سبد کاغذهای دور ریخته‌ام\nگل‌های بهاری می‌رویند\nو از آن پروانه‌های رنگارنگ و گنجشگکان پر می‌گیرند\nوقتی آن‌چه نوشته‌ام را پاره می‌کنم\nکاغذ پاره‌هایم\nقطعه‌هایی از آینه‌ی نقره می‌شوند\nمانند ماهی که روی میزم بشکند\nبیاموز مرا چگونه بنویسم از تو\nیا\nچگونه فراموشت کنم .", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "هر بار که در آغوشم می‌کشی", "link": "https://echolalia.ir/%d9%87%d8%b1-%d8%a8%d8%a7%d8%b1-%da%a9%d9%87-%d8%af%d8%b1-%d8%a2%d8%ba%d9%88%d8%b4%d9%85-%d9%85%db%8c%e2%80%8c%da%a9%d8%b4%db%8c/", "poem": "هر بار که در آغوشم می‌کشی\nباز باکره می شوم\nو حس میکنم شب عروسی‌ام است", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "مرا بپذیر آنچنان که هستم", "link": "https://echolalia.ir/%d9%85%d8%b1%d8%a7-%d8%a8%d9%be%d8%b0%db%8c%d8%b1-%d8%a2%d9%86%da%86%d9%86%d8%a7%d9%86-%da%a9%d9%87-%d9%87%d8%b3%d8%aa%d9%85/", "poem": "دوستت دارم\nاما نمى‌توانى مرا در بند کنى\nهمچنان که آبشار نتوانست\nهمچنان که دریاچه و ابر نتوانستند\nو بند آب نتوانست\nپس‏ مرا دوست بدار\nآنچنان که هستم\nو در به بند کشیدن روح و نگاه من\nمکوش‏\nمرا بپذیر آنچنان که هستم", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "چیزی میان ما دگرگون نشده است", "link": "https://echolalia.ir/%da%86%db%8c%d8%b2%db%8c-%d9%85%db%8c%d8%a7%d9%86-%d9%85%d8%a7-%d8%af%da%af%d8%b1%da%af%d9%88%d9%86-%d9%86%d8%b4%d8%af%d9%87-%d8%a7%d8%b3%d8%aa/", "poem": "در قهوه خانه ساحلی می‌نشینم\nو به کشتی‌هایی خیره می‌شوم\nکه در بی‌نهایت ‌زاده می‌شوند\nو ترا می‌بینم که\nاز قاره روبه رو می‌آیی\nو بر روی آب ، شتابان\nگام برمی داری\nتا با من قهوه بنوشی\nهمچنان که عادت ما بود\nپیش از آنکه بمیری\nچیزی میان ما دگرگون نشده است\nاما من بر آن شده ام تا\nدیدار پنهانی مان را حفظ کنم\nهر چند که مردمان پیرامون من\nمی پندارند که\nآنکه مرد\nدیگر باز نمی‌گردد", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "جدایی همین است", "link": "https://echolalia.ir/%d8%ac%d8%af%d8%a7%d9%8a%db%8c-%d9%87%d9%85%d9%8a%d9%86-%d8%a7%d8%b3%d8%aa/", "poem": "اینکه با تو باشم و با من باشی\nو با هم نباشیم\nجدایی همین است\nاینکه یک خانه ما را در بر گیرد\nاما یک ستاره مارا در خود جا ندهد\nجدایی همین است\nاینکه قلبم اتاقی باشد\nخاموش کننده‌ی صداها با دیوارهای مضاعف\nو تو آن را به چشم نبینی\nجدایی همین است\nاینکه در درون جسمت\nترا جستجو کنم\nو آوایت را در درون سخنانت\nجستجو کنم\nوضربان نبضت را در میان دستت\nجستجو کنم\nجدایی همین است", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "برایت نامه های عاشقانه می نویسم", "link": "https://echolalia.ir/%d8%a8%d8%b1%d8%a7%db%8c%d8%aa-%d9%86%d8%a7%d9%85%d9%87-%d9%87%d8%a7%db%8c-%d8%b9%d8%a7%d8%b4%d9%82%d8%a7%d9%86%d9%87-%d9%85%db%8c-%d9%86%d9%88%db%8c%d8%b3%d9%85/", "poem": "بامدادان بر جایگاهی سنگی می نشینم\nو برایت نامه های عاشقانه می نویسم\nبا قلمی از پر جغد\nکه آن را در دواتی\nدر دوردست فرو می برم\nدواتی ملقب به دریا\nدستم را برای دست دادن با تو دراز می کنم\nاما تو ساحل دیگر دریایی، در آفریقا،\nگرمای دستت را احساس می کنم\nدر حالی که انگشتان مرا در خود گرفته است…\nآه! چه زیباست داستان عشق من با شبح تو\nکتاب ابدیت لحظه ی عشق", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "اگر چشمانت سرنوشت من نباشد", "link": "https://echolalia.ir/%d8%a7%da%af%d8%b1-%da%86%d8%b4%d9%85%d8%a7%d9%86%d8%aa-%d8%b3%d8%b1%d9%86%d9%88%d8%b4%d8%aa-%d9%85%d9%86-%d9%86%d8%a8%d8%a7%d8%b4%d8%af/", "poem": "جهان پیشینم را انکار می‌کنم\nجهان تازه‌ام را دوست نمی‌دارم\nپس گریزگاه کجاست؟\nاگر چشمانت سرنوشت من نباشد\n– کتاب ابدیت، لحظه عشق", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "گواهی می دهم بر عصیان", "link": "https://echolalia.ir/%da%af%d9%88%d8%a7%d9%87%db%8c-%d9%85%db%8c-%d8%af%d9%87%d9%85-%d8%a8%d8%b1-%d8%b9%d8%b5%db%8c%d8%a7%d9%86/", "poem": "هرگز بر تو نخواهم بخشید\nتو با ژرفاهای من به توطئه نشستی\nدشمنی مرا\nو از حرکت من در کوچه های عمرم\nمانع شدی…\nو بر شبکه ی عصبی من\nحکومت احکام عرفی را\nاعلان کردی\nهان اکنون من اسیر توام!\nو در گردش خونین تو\nبا غل و زنجیر می دوم\nهمانند مادربزرگم ملکه زنوبیا\nهرگز بر تو نخواهم بخشید\nبزودی تو را به عقوبتی گرفتار خواهم کرد\nبه یاد ماندنی:\nبزودی دوستت خواهم داشت!…\nاز کتاب در بند کردن رنگین کمان – نشر چشمه", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "شهادت می‌دهم به مرغان سپید بال", "link": "https://echolalia.ir/%d8%b4%d9%87%d8%a7%d8%af%d8%aa-%d9%85%db%8c%e2%80%8c%d8%af%d9%87%d9%85-%d8%a8%d9%87-%d9%85%d8%b1%d8%ba%d8%a7%d9%86-%d8%b3%d9%be%db%8c%d8%af-%d8%a8%d8%a7%d9%84-%d8%ba%d8%a7%d8%af%d9%87-%d8%a7%d9%84/", "poem": "شهادت می‌دهم به مرغان سپید بال\nهنگامی که تو را به یاد می‌آورم\nو از تو می‌نویسم\nقلم در دستم شاخه گلی سرخ می‌شود\nنامت را که می‌نویسم\nورق‌های زیر دستم غافل‌گیرم می‌کنند\nآب دریا از آن می‌جوشد\nو مرغان سپید بال بر فراز آن پرواز می‌کنند\nهنگامی ‌که از تو می‌نویسم مداد پاک کن‌ا‌م آتش می‌گیرد\nپیاپی باران بر میزم می‌بارد\nو بر سبدِ کاغذهای دور ریخته‌ام\nگل‌های بهاری می‌رویند\nو از آن پروانه‌های رنگارنگ و گنجشگکان پر می‌گیرند\nوقتی آن‌چه نوشته‌ام را پاره می‌کنم،\nکاغذ پاره‌هایم\nقطعه‌هایی از آینه‌ی نقره می‌شوند\nمانند ماهی که روی میزم بشکند.\nبیاموز مرا چگونه بنویسم از تو\nیا\nچگونه فراموشت کنم.", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "می‌توانم دیگر بار از تو شعله‌ور شوم", "link": "https://echolalia.ir/%d9%85%db%8c%e2%80%8c%d8%aa%d9%88%d8%a7%d9%86%d9%85-%d8%af%db%8c%da%af%d8%b1-%d8%a8%d8%a7%d8%b1-%d8%a7%d8%b2-%d8%aa%d9%88-%d8%b4%d8%b9%d9%84%d9%87%e2%80%8c%d9%88%d8%b1-%d8%b4%d9%88%d9%85-%d8%ba/", "poem": "آنگاه که صدای تو را می‌شنوم\nمی‌پندارم\nکه می‌توانم دیگر بار از تو شعله‌ور شوم\nو بر مدخل کشت‌زارانت،\nبارها و بارها جان دهم\nاین‌جا هر آنچه برای من آزار دهنده باشد\nیافت نمی‌شود.\nمرا آن خیابان‌هایی می‌آزارد\nکه دیگر باز نخواهند گشت\nو چهره‌هایی که چهره‌هایی دیگر پوشیده‌اند.\nو داستان‌های عاشقانه‌ای که ندانستم\nچگونه آن‌ها را بزی‌ام\nو نتوانستم آن‌ها را چونان مومیایی\nدرون صندوق‌های پنهان خاطرات\nنگاه دارم\nترجمه‌ از \nنشر چشمه", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "نمى‌توانى مرا در بند کنى", "link": "https://echolalia.ir/%d9%86%d9%85%d9%89%e2%80%8c%d8%aa%d9%88%d8%a7%d9%86%d9%89-%d9%85%d8%b1%d8%a7-%d8%af%d8%b1-%d8%a8%d9%86%d8%af-%da%a9%d9%86%d9%89-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "دوستت دارم\nاما نمى‌توانى مرا در بند کنى\nهمچنان که آبشار نتوانست\nهمچنان که دریاچه و ابر نتوانستند\nو بند آب نتوانست\nپس‏ مرا دوست بدار\nآنچنان که هستم\nو در به بند کشیدن روح و نگاه من\nمکوش‏!\nمرا بپذیر آنچنان که هستم", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "به تو تکیه کرده ام", "link": "https://echolalia.ir/%d8%a8%d9%87-%d8%aa%d9%88-%d8%aa%da%a9%db%8c%d9%87-%da%a9%d8%b1%d8%af%d9%87-%d8%a7%d9%85-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "به تو تکیه کرده‌ام\nو از درخت تنت\nشاخه‌های مهربانی مرا دربر گرفته‌اند\nمباد که به تو اعتماد کنم\nآنگاه که دستانم را فشردی\nترسیدم مبادا که انگشتام را بدزدی\nو چون بر دهانم بوسه زدی\nدندانهایم را شمردم! گواهی می دهم بر ترسهایم\nدوستت می دارم\nاما خوش ندارم که مرا دربند کنی\nبدانسان که رود\nخوش ندارد\nدر نقطه‌ای واحد، از بسترش اسیر شود در بند کردن رنگین‌کمان\nاز آنرو که براستی دوستت دارم\nما، در همان رودخانه، دیگربار\nآب‌بازی خواهیم کرد در بند کردن لحظه‌ی هراسها\nتو سهل و ممتنعی\nچون چشمه‌ که به دست نمی آیی\nمگر آنگاه که روان شودسهل و ممتنع\nبرای تو چونان صدف می گشایم\nو رویاهای تو با من به لقاح می نشینند\nو مروارید سیاه و بی‌تای تو را بارور می شوم\nما باید که پرواز کنیم چون دو خط موازی\nبا هم، که به هم نمی پیوندند\nکه نیز از یکدیگر دور نمی شوند\nو عشق، همین است عشق دو خط موازی", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "هر بار که در آغوشم می‌کشی", "link": "https://echolalia.ir/%d9%87%d8%b1-%d8%a8%d8%a7%d8%b1-%da%a9%d9%87-%d8%af%d8%b1-%d8%a2%d8%ba%d9%88%d8%b4%d9%85-%d9%85%db%8c%e2%80%8c%da%a9%d8%b4%db%8c-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "هر بار که در آغوشم می‌کشی\nباز باکره می شوم\nو حس می کنم شب عروسی‌ام است.", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "در فاصله ی غیاب و حضورت", "link": "https://echolalia.ir/%d8%af%d8%b1-%d9%81%d8%a7%d8%b5%d9%84%d9%87-%db%8c-%d8%ba%db%8c%d8%a7%d8%a8-%d9%88-%d8%ad%d8%b6%d9%88%d8%b1%d8%aa-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "در فاصله ی غیاب و حضورت\nمیانِ ما\nچیزی شکست\nچیزی که هرگز آن نتوان شد\nکه پیش بود!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "عشق تو را من اختراع کردم", "link": "https://echolalia.ir/%d8%b9%d8%b4%d9%82-%d8%aa%d9%88-%d8%b1%d8%a7-%d9%85%d9%86-%d8%a7%d8%ae%d8%aa%d8%b1%d8%a7%d8%b9-%da%a9%d8%b1%d8%af%d9%85-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "عشق تو را من اختراع کردم\nتا در زیر باران بدون چتر نباشم\nپیام های دروغین\nاز عشق تو برای خودم فرستادم!\nعشق تو را اختراع کردم\nچونان کسی که در تاریکی\nتنها می خواند، تا نترسد!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "هنوز دوستت می دارم", "link": "https://echolalia.ir/%d9%87%d9%86%d9%88%d8%b2-%d8%af%d9%88%d8%b3%d8%aa%d8%aa-%d9%85%db%8c-%d8%af%d8%a7%d8%b1%d9%85-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "هنوز دوستت می دارم\nعلیرغم هرچه هست\nچون در سواحل تو آموختم\nچگونه از میان صدفی مهتاب را بنوشم", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "تو را راندم", "link": "https://echolalia.ir/%d8%aa%d9%88-%d8%b1%d8%a7-%d8%b1%d8%a7%d9%86%d8%af%d9%85-%d8%ba%d8%a7%d8%af%d9%87-%d8%a7%d9%84%d8%b3%d9%85%d8%a7%d9%86/", "poem": "تو را راندم،\nو ساک‌هایت را در پیاده‌رو افکندم\nاما بارانی‌ات که در خانه‌ام مانده بود\nهذیان‌گویبی سر داد،\nو با اعتراض آستین‌هایش را برای در آغوش گرفتنم\nبه حرکت در آورد.\nوآن گاه که بارانی را از پنجره پرتاب کردم،\nهمچنان که فرو می‌افتاد،\nدست‌های خالی‌اش را در باد برآورد،\nچونان کسی که به نشانه‌ی بدرود،\nدستی برآورد\nیا آن که فریاد زند: کمک!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "تو را می بینم که از قاره ای بعید می آیی", "link": "https://echolalia.ir/%d8%aa%d9%88-%d8%b1%d8%a7-%d9%85%db%8c-%d8%a8%db%8c%d9%86%d9%85-%da%a9%d9%87-%d8%a7%d8%b2-%d9%82%d8%a7%d8%b1%d9%87-%d8%a7%db%8c-%d8%a8%d8%b9%db%8c%d8%af-%d9%85%db%8c-%d8%a2%db%8c%db%8c/", "poem": "تو را می بینم\nکه از قاره ای بعید می آیی\nو شتابان بر آب ها گام بر می داری\nتا با من قهوه بنوشی!\nهمان طور که عادت ما بود،\nپیش از آن که بمیری!\nمیان ِ ما اتفاقی نیفتاده است\nو من قرار های پنهانی مان را\nحفظ کرد ه ام،\nاگر چه آدمیان پیرامنم\nبر این گمانند\nکه هر کس مُرد\nدیگر باز نمی گردد!", "poet_nationality": "عرب", "poet_name": "غاده السمان", "poet_link": "https://echolalia.ir/category/sher/arabic-poet/ghada-al-samman/"}
{"title": "عشق من به تو", "link": "https://echolalia.ir/my-love-to-you/", "poem": "عشق من به تو\nمانند رود کوهستانی است\nپیوسته و پایدار\nعشق من به تو\nشبیه تابش ابدی خورشید است\nیا مانند دریا که هرگز نمی آساید\nامواج قوی و نجیبش\nکه از آغوش بازش پیوسته می گذرد\nعشق من به تو\nمانند درختی است\nکه در قلب ریشه کرده است\nعشقی بی قید و شرط\nحقیقی و ابدی\nو خاموش نشدنی", "poet_nationality": "رومانی", "poet_name": "ماگدا هرزبرگر", "poet_link": "https://echolalia.ir/category/sher/romanian-poets/magda-herzberger/"}
{"title": "شبی از شب‌هایم", "link": "https://echolalia.ir/one-of-my-nights/", "poem": "چه دورم از خود \nصدایت هم فراموشم شد \nتا سپیده به انتظار صدایت گذشت \nچنگ می‌زنم به ریسمانِ زمان \nکه بایستد شاید و \nبازگرداند مرا به من \nامشبم اما \nپُر است از امیدو شایدها\nبه جز این چه انتظار \nاز این زندگی \nجز انتظار صدایت \nکه با این شعر \nسپیده دمید\nاز کتاب « بیهوده می‌بارد این باران »", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "می‌شنوی فریادِ سکوتم را؟", "link": "https://echolalia.ir/can-you-hear-my-silence/", "poem": "سخنی نمانده \nکه نگفته باشیم در روشنای روز \nپس \nشب‌ها می‌گویمت که دوستت دارم \nسخنی نمانده \nکه نگفته باشیم \nنه در شب، نه در روز \nپس دوباره می‌گویمت \nبه شیوه‌ای نو \nشیوه‌ای نمانده که نیازموده باشیم\nمن سکوت می‌کنم و عشق را درونم پنهان \nمی‌شنوی فریادِ سکوتم را؟\n \nعشق من \nبسیارند که با سکوت خود بیان می‌کنند عشق را \nاما سکوت هیچ عاشقی \nچون سکوتِ من نیست.\nاز کتاب « بیهوده می‌بارد این باران »", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "تنهایی‌هایمان", "link": "https://echolalia.ir/%d8%aa%d9%86%d9%87%d8%a7%db%8c%db%8c-%d9%85%d8%a7%d9%86/", "poem": "وقتی به هم نزدیک می‌شویم\nبیش‌تر از هم فاصله می‌گیریم\nوقتی با هم هستیم\nبیش‌تر تنهاییم\nآرام آرام\nخانه‌ای در ذهن‌مان شکل می‌گیرد.\nاو تنهاست\nمن هم تنهایم\nو از دودکش خانه\nاندوه بالا می‌رود\nدیوارهای گلی نامریی\nلخت و عور\nبه هر طرف که می‌نگریم\nبه خودمان برمی‌خوریم.", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "به رویاهایم سفر می‌کنم", "link": "https://echolalia.ir/%d8%a8%d9%87-%d8%b1%d9%88%db%8c%d8%a7%d9%87%d8%a7%db%8c%d9%85-%d8%b3%d9%81%d8%b1-%d9%85%db%8c%e2%80%8c%da%a9%d9%86%d9%85/", "poem": "نه به خواب\nکه به رویاهایم سفر می‌کنم\nآنجا هر قدر بخواهم تجربه خواهم کرد\nهرچه را که نتوانستم زمان بیداری تجربه کنم\nهمگی زیبا و جوان بودند\nکه به دروغ دوستشان داشتم یا دوستم داشتند\nآخرین کسانی که خواهم دید آنان خواهند بود\nسالهاست که نتوانستم در برابر محبت پایداری کنم\nنه به مرگ\nکه به ابدیت سفر می کنم\nآنجا هرقدر که بخواهم استراحت خواهم کرد\nبه اندازه هیچ وهیچ استراحتی که در زندگی نداشتم\nبازهم ، قلمم در دستم\nکاغذهایم در مقابلم\nسرم در آخرین خوابش فرو خواهد افتاد\nسری که در سلامت هیچ خم نکردم", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "تو نیستی،  این باران بیهوده می‌بارد", "link": "https://echolalia.ir/it-rains-in-vain/", "poem": "تو نیستی \nاین باران \nچه بیهوده می‌بارد \nچرا که خیس نخواهیم شد \nبا هم\nاین رود \nچه بیهوده می‌خروشد \nچرا که بر کرانه‌اش نخواهیم نشست \nنگاه نخواهیم کرد \nباهم\nاین راه \nچه بیهوده می‌رود به دوردست \nچرا که نخواهیم پیمودش \nباهم\nچه بیهوده است \nدلتنگی از دوری \nچنان دوریم \nکه حتا نخواهیم گریست \nباهم\nبیهوده \nدوستت دارم \nبیهوده \nزنده‌ام \nچرا که قسمت نخواهیم کرد \nزندگی را \nباهم.\nاز کتاب « بیهوده می‌بارد این باران »", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "اما خودت را در من جا بگذار", "link": "https://echolalia.ir/%d8%a7%d9%85%d8%a7-%d8%ae%d9%88%d8%af%d8%aa-%d8%b1%d8%a7-%d8%af%d8%b1-%d9%85%d9%86-%d8%ac%d8%a7-%d8%a8%da%af%d8%b0%d8%a7%d8%b1/", "poem": "حدس می‌زنم\nکه خواهی گریخت\nالتماس نمی‌کنم\nاز پی‌ات نمی‌دوم\nاما صدایت را در من جا بگذار\nمی‌دانم\nکه از من دل می‌کنی\nراهت را نمی‌بندم\nاما عطر موهایت را در من جا بگذار\nمی‌دانم\nکه از من جدا خواهی شد\nخیلی ویران نمی‌شوم\nاز پا نمی‌افتم\nاما رنگت را در من جا بگذار\nاحساس می‌کنم\nتباه خواهی شد\nو من خیلی غمگین می‌شوم\nاما گرمایت را در من جا بگذار\nفرقش را با حالا می‌دانم\nکه فراموشم خواهی کرد\nو من\nاقیانوسی خواهم شد سیاه و غم‌انگیز\nاما طعم بودنت را در من جا بگذار\nهر طور شده خواهی رفت\nو من حق ندارم که تو را نگه دارم\nاما خودت را در من جا بگذار", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "هرگز عاقل نشو، همیشه دیوانه بمان", "link": "https://echolalia.ir/%d9%87%d8%b1%da%af%d8%b2-%d8%b9%d8%a7%d9%82%d9%84-%d9%86%d8%b4%d9%88%d8%8c-%d9%87%d9%85%db%8c%d8%b4%d9%87-%d8%af%db%8c%d9%88%d8%a7%d9%86%d9%87-%d8%a8%d9%85%d8%a7%d9%86/", "poem": "هرگز عاقل نشو\nهمیشه دیوانه بمان\nمبادا بزرگ شوی\nکودک بمان\nدر اندوه پایانی عشق\nتوفان باش\nو این گونه بمان\nمثل ذرات غبار در هوا پراکنده شو\nمرگ عیب جویی می کند\nبا این همه عاشق باش\nوقتی می میری", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "بدون اینکه بگوئی نیز می دانم", "link": "https://echolalia.ir/%d8%a8%d8%af%d9%88%d9%86-%d8%a7%db%8c%d9%86%da%a9%d9%87-%d8%a8%da%af%d9%88%d8%a6%db%8c-%d9%86%db%8c%d8%b2-%d9%85%db%8c-%d8%af%d8%a7%d9%86%d9%85/", "poem": "بدون اینکه بگوئی نیز می دانم\nحس می کنم که خواهی گریخت\nناتوان از التماسم ، ناتوان از دویدن\nاما صدایت را برایم باقی گذار\nمی دانم که خواهی گسست\nناتوانم از گرفتن گیسوانت\nاما بویت را برایم باقی گذار\nدرک می کنم که جدا خواهی شد\nفتاده تر از آنم که بیفتم\nاما رنگت را برایم باقی گذار\nاحساس می کنم که ناپدید خواهی شد\nبزرگترین دردم خواهد شد\nاما گرمایت را برایم باقی گذار\nتشخیص می دهم که از یاد خواهی برد\nدرد ، اقیانوسی از سرب\nاما مزه ات را برایم باقی گذار\nدر هر حال خواهی رفت\nحق ندارم که جلویت را گیرم\nاما خودت را برایم باقی گذار", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "گاهی زود می‌رسم", "link": "https://echolalia.ir/%da%af%d8%a7%d9%87%db%8c-%d8%b2%d9%88%d8%af-%d9%85%db%8c-%d8%b1%d8%b3%d9%85/", "poem": "گاهی زود می‌رسم\nمثل وقتی که بدنیا آمدم\nگاهی اما خیلی دیر\nمثل حالا که عاشق تو شدم دراین سن و سال\nمن همیشه برای شادی‌ها دیر می‌رسم\nو همیشه برای بیچارگی‌ها زود\nوآنوقت یا همه چیز به پایان رسیده است\nو یا هیچ چیزی هنوز شروع نشده است\nمن درگامی از زندگی هستم\nکه بسیار زود است برای مردن\nوبسیار دیر است برای عاشق شدن\nمن باز هم دیر کرده‌ام\nمرا ببخش محبوب من\nمن بر لبه عشق هستم\nاما مرگ به من نزدیکتر است", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "بدان که باز تک و تنهایی", "link": "https://echolalia.ir/%d8%a8%d8%a7%d8%b2-%d8%aa%d9%83-%d9%88-%d8%aa%d9%86%d9%87%d8%a7%db%8c%db%8c/", "poem": "وقتی که شب\nبه خانه برمی گردی\nو صدای کلید را در قفل می شنوی\nبدان که تنهایی\nوقتی کلید برق را می زنی\nصدای تیک را میشنوی\nبدان که تنهایی\nوقتی در تخت خواب\nاز صدای قلب خودت نمی توانی بخوابی\nبدان که تنهایی\nوقتی که زمان\nکتاب ها و کاغذ ها را در خانه می جود\nو تو صدایش را می شنوی\nبدان که تنهایی\nاگر صدایی از گذشته\nتو را به روزهای قدیمی دعوت کند\nبدان که تنهایی\nو تو بی آن که قدر تنهایی را بدانی\nدوست داری\nخودت را خلاص کنی\nاگر این کار هم بکنی\nباز تک و تنهایی\nمترجم", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "عاشقی دیگر به سبکی که من ساکتم وجود ندارد", "link": "https://echolalia.ir/%d8%b9%d8%a7%d8%b4%d9%82%db%8c-%d8%af%db%8c%da%af%d8%b1-%d8%a8%d9%87-%d8%b3%d8%a8%da%a9%db%8c-%da%a9%d9%87-%d9%85%d9%86-%d8%b3%d8%a7%da%a9%d8%aa%d9%85-%d9%88%d8%ac%d9%88%d8%af-%d9%86%d8%af%d8%a7%d8%b1/", "poem": "حرفی نگفته در زیر آفتاب باقی نمانده\nبه این سبب شبانه میسرایم عشقم را\nنه در شب و نه در روز حرفی نگفته باقی نیست\nمن نیز گفته ها را به سبکی نو میگویم\nهیچ سبک تجربه نشده ای در دنیا باقی نمانده\nمن نیز ساکت مانده عشقم را در درونم نگاه میدارم\nمی شنویی ؟ نه ! که سکوتم چگونه بانگ بر می آرد\nمعشوقه ام ! بسیارند کسانی که ساکت مانده و عشقشان را اعلام می کنند\nولی عاشقی دیگر به سبکی که من ساکتم وجود ندارد", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "ایستگاه عشق", "link": "https://echolalia.ir/%d8%a7%db%8c%d8%b3%d8%aa%da%af%d8%a7%d9%87-%d8%b9%d8%b4%d9%82/", "poem": "جایی  که قرار گذاشته بودیم همدیگر را دیدیم\nنه در زمانی که قرار گذاشته بودیم\nمن بیست سال زودتر آمده ، منتظر ماندم\nتو آمدی ، بیست سال دیرتر\nمن از انتظار تو پیرم\nتو از منتظر گذاشتنم جوان", "poet_nationality": "ترکیه", "poet_name": "عزیز نسین", "poet_link": "https://echolalia.ir/category/sher/turkey-poet/aziz-nesin/"}
{"title": "نام‌ات را بر زبان می‌آورم", "link": "https://echolalia.ir/i-say-your-name/", "poem": "نام‌ات را بر زبان می‌آورم \nدریا بر من گسترده‌تر می‌شود \nدریایی که ادامه‌ی گیسوان توست \nکلام‌ات را سرمه چشم می‌کنم \nآفتاب و ماه و ستارگان را \nدر آب‌ها می‌بینم \nمی‌خوانم‌ات \nموجی بلند به ساحل می‌دود و دست می‌گشاید \nصدفی پلک می‌زند \nو تو در گیسوان‌ات می‌تابی.", "poet_nationality": "ایرانی", "poet_name": "عمران صلاحی", "poet_link": "https://echolalia.ir/category/sher/iranian-poets/imran-salahi/"}
{"title": "من دلم می‌خواهد", "link": "https://echolalia.ir/%d9%85%d9%86-%d8%af%d9%84%d9%85-%d9%85%db%8c%e2%80%8c%d8%ae%d9%88%d8%a7%d9%87%d8%af/", "poem": "معنی آب، عمیق است و صریح\nآب ، یعنی وسعت\nآب یعنی پاکی، یعنی عشق\nروشنی\nسرشاری\nبیداری\nبیرنگی\nزمزمه\nجنبش\nطوفان\nطغیان\nآب ، یعنی هستی\nمن دلم می‌خواهد\nمثل نیلوفر آبی باشم\nمن دلم می‌خواهد\nعصر با ماهی‌ها\nبنشینیم\nو کمی گپ بزنیم.\nشهری از آب دلم می‌خواهد\nخانه‌ای در آن شهر\nو در آن خانه به هر پنجره‌ای\nپرده از پارچه‌ی نازک آب.\nمن دلم می‌خواهد\nدختران،دختر آبی باشند\nدامن از موج بپوشند و برقصند سبک\nروح من\nانعطاف خزه را داشته باشد در آب\nدر زمینی که ز بیم\nاشک هم حتی\nسقط می‌باید کرد.\nگریه در آب چه لذت بخش است\nمن که انباشته هستم از اشک\nداخل آب اگر گریه کنم\nتو نخواهی فهمید\nمن دلم می‌خواهد\nخانه‌ای داشته باشم در آب\nآب یعنی همه‌ی خوبی‌ها…", "poet_nationality": "ایرانی", "poet_name": "عمران صلاحی", "poet_link": "https://echolalia.ir/category/sher/iranian-poets/imran-salahi/"}
{"title": "نمی‌دانیم", "link": "https://echolalia.ir/%d9%86%d9%85%db%8c%e2%80%8c%d8%af%d8%a7%d9%86%db%8c%d9%85-%d8%b9%d9%85%d8%b1%d8%a7%d9%86-%d8%b5%d9%84%d8%a7%d8%ad%db%8c/", "poem": "نمی‌دانیم\nاگر عبور کنیم\nوارد شده‌ایم\nیا خارج\nنمی‌دانیم\nاگر گام برداریم\nدور شده‌ایم\nیا نزدیک\nایستاده‌ایم\nحیران\nنمی‌دانیم\nبخندیم\nیا گریه کنیم", "poet_nationality": "ایرانی", "poet_name": "عمران صلاحی", "poet_link": "https://echolalia.ir/category/sher/iranian-poets/imran-salahi/"}
{"title": "هرچه بیشتر می گریزم", "link": "https://echolalia.ir/im-starting-in-you/", "poem": "هرچه بیشتر می گریزم\nبه تو نزدیکتر می شوم\nهر چه رو برمی گردانم\nتو را بیشتر می بینم\nجزیره ای هستم\nدر آب های شیدایی\nاز همه سو\nبه تو محدودم\nهزار و یک آینه\nتصویرت را می چرخانند\nاز تو آغاز می شوم\nدر تو پایان می گیرم", "poet_nationality": "ایرانی", "poet_name": "عمران صلاحی", "poet_link": "https://echolalia.ir/category/sher/iranian-poets/imran-salahi/"}
{"title": "درخت زهر", "link": "https://echolalia.ir/%d8%af%d8%b1%d8%ae%d8%aa-%d8%b2%d9%87%d8%b1/", "poem": "از دوستم به خشم آمدم:\nخشمم را گفتم و کینه‌ام فرو کشید.\nاز دشمنم به خشم آمدم:\nآن را نگفتم و کینه‌ام رویش پیدا کرد.\nصبح و شب با اشک، در واهمه؛ به آن آب دادم.\nو با نیرنگ‌های نرم و فریب‌آمیز؛\nبرآن آفتاب فشاندم.\nروز و شب پیوسته بالید\nتا سیبی درخشان به ثمر آمد.\nدشمنم تلألو آن را دید\nو دانست از آن من است.\nچون شب بر ستاره قطبی پرده کشید\nاو پاورچین به بوستانم خزید.\nصبحدم شادمانه می‌بینم\nبه زیر درخت افتاده است\nدشمنم.", "poet_nationality": "انگلیس", "poet_name": "ویلیام بلیک", "poet_link": "https://echolalia.ir/category/sher/british-poets/william-blake/"}
{"title": "هرگز راز عشقت را با معشوق مگوی", "link": "https://echolalia.ir/%d9%87%d8%b1%da%af%d8%b2-%d8%b1%d8%a7%d8%b2-%d8%b9%d8%b4%d9%82%d8%aa-%d8%b1%d8%a7-%d8%a8%d8%a7-%d9%85%d8%b9%d8%b4%d9%88%d9%82-%d9%85%da%af%d9%88%db%8c/", "poem": "هرگز راز عشقت را با معشوق مگوی\nآن عشق می پاید که ناگفته می ماند\nزیرا این نسیم لطیف و مهربان\nخوشتر که خاموش و نامرئی بگذرد\nمن از عشق خویش با معشوق سخن گفتم\nو راز دل آشکار کردم\nاما او سرد و لرزان\nو هراسناک و پریشان\nمرا رها کرد و برفت\nدیری نپایید\nکه رونده ای از راه رسید\nخاموش و نامرئی و همچون نسیم\nو او را با یک آه در ربود و ببرد", "poet_nationality": "انگلیس", "poet_name": "ویلیام بلیک", "poet_link": "https://echolalia.ir/category/sher/british-poets/william-blake/"}
{"title": "می پرسی تو را دوست دارم ؟", "link": "https://echolalia.ir/%d9%85%db%8c-%d9%be%d8%b1%d8%b3%db%8c-%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b1%d9%85-%d8%9f/", "poem": "می پرسی تو را دوست دارم؟\nحتی اگر بخواهم پاسخ تورا بدهم ، نمی توانم\nمگر ممکن است با هیچ زبانی شرح داد\nکه در آنوقت که با چشمان پر اندیشه\nو روشن بینت به من مینگری ، چه نشاطی\nو لطفی دلم را فرا میگیرد؟\nمی پرسی تورا دوست دارم؟\nمگر واقعا پاسخ این سوال را نمیدانی؟\nمگر خاموشی من ، راز دلم را به تو نمی گوید؟\nمگر آه سوزانم از سر نهان خبر نمیدهد؟\nمگر نمیبینی که چه سان\nدر آن لحظه که سراپا محو جمال توام\nوگویی دل به نوک مژگان تو آویخته دارم\nروح پریشانم چون کبوتری\nدر هوای پرواز ، بال و پر میزند؟\nراستی آیا شکوه ی آمیخته با بیم و امید من\nکه در هر لحظه ، هم میخواهم بر زبانش آورم\nو هم سعی میکنم که از دل برانم\nنرسد راز پنهانم را ، به تو نمی گوید؟\nزیبای من ! چطور نمیبینی که سراپای من\nاز عشق من به تو حکایت می کند؟\nهمه ذرات وجود من با تو حدیث عشق می گویند\nبه جز زبانم که خاموش است\nزیرا دلم از دیر باز دریافته است\nکه با آن عشقی که من به تو دارم\nتنها گفتن : دوستت دارم\nمثل آن است که هیچ چیز گفته نشده باشد", "poet_nationality": "ایتالیا", "poet_name": "ویتوریو آلفیری", "poet_link": "https://echolalia.ir/category/sher/italian-poets/vittorio-alfieri/"}
{"title": "تو را بارها دیده ام", "link": "https://echolalia.ir/%d8%aa%d9%88%d8%b1%d8%a7-%d8%a8%d8%a7%d8%b1%d9%87%d8%a7-%d8%af%db%8c%d8%af%d9%87-%d8%a7%d9%85-%d9%85%d9%85%d8%af%d9%88%d8%ad-%d8%b9%d8%af%d9%88%d8%a7%d9%86/", "poem": "تورا بارها دیده ام \nتورا به یاد می‌آورم \nتو همان زنی هستی که درتاریخ نامت را بارها دیده ام \nبلقیس غزل های سلیمانی  \nلیلی شبهای مجنونی \nتو را بارها عروس خودم کرده ام \nبرای تو سرودهای رهایی خوانده ام \nبه بیابانهای سوزان گریخته ام \nبرای تو بارها مرده ام \nتو همان زنی هستی \nکه میشناسمت \nآری", "poet_nationality": "عرب", "poet_name": "ممدوح عدوان", "poet_link": "https://echolalia.ir/category/sher/arabic-poet/mamdouh-adwan/"}
{"title": "خواسته‌هایی بی‌نظیر از مردی بی‌نظیر", "link": "https://echolalia.ir/unique-demands-from-a-unique-man/", "poem": "سال نو مبارک \nسال نو مبارک \nاما من دوست دارم بگویم: عشق نو مبارک! \nواژه ها را مثل دیگران به زحمت نمی اندازم \nمن دوست ندارم احساساتم \nمثل خواسته های دیگران باشد \nمن عشقِ پنهان شده درکارت پستالها را نمی پسندم \nمن تورا همانگونه درآغاز سال دوست دارم \nکه در پایان سال، \nعشق فراتر از زمانهاست \nو گسترده تر از جغرافیا \nبرای همین دوست دارم به همدیگر بگوییم:\nعشق نو مبارک!\n– در سال جدید چی دوس داری؟!\nچه پرسش کودکانه ای!\nعشقِ من! چگونه نمی دانی چه می خواهم؟\nمن تنها تورا می خواهم!\nای درآمیخته با وجود من \nدر تار و پود من \nهدیه ها زنانگیِ مرا برنمی انگیزند \nنه عطرها، نه گلها، نه لباس‌ها \nنه حتی ماهِ دورازدست \nبا النگوها و گردنبندها و جواهرات چه کنم؟!\nای مردی که در خون من روانه ای! \nبا جواهرات زمینی چه کنم ای گوهرِ یکدانه ام!\nسرورم!\nای که نبضِ زندگی ام در دستانِ توست \nای که رنجم می دهی و شادم می کنی \nو تکه تکه ام را گرد می آوری \nو شعله ورم می سازی و زیر و رویم می کنی \nموسیقی برف با ما حرف می زند \nو من درسال نو خداخدا می‌کنم \nتا سایه نشینِ عشقت باشم \nو رازم را دریابی.\nشوپن کنار شومینه می نوازد \nبگو دوستم داری تا به زنانگی ام قانع باشم \nبگو دوستم داری \nتا ناگهان مثل گوهری تابان بدرخشم \nسرورم!\nای که بیست سال است در من نهان شده‌ای \nو مرا زیر باران، با بارانی ات می پوشانی \nتا هنگامی که به سینه ات پناه می برم \nدیگر از دنیا چه می خواهم؟!\nسرورم!\nتا هنگامی که با من هستی \nسالِ من مبارکتر از مبارک است!", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "دست‌های تو", "link": "https://echolalia.ir/your-hands-2/", "poem": "تنها تو ….صاحب ِتاریخ ِمن! \nنام خود را در صفحه اول بنویس، \nو در صفحه سوم ، \nو دهم، \nو در آخرین ِآن. \nتنها تو می توانی روزهای مرا سرهم کنی ، \nاز قرن اول تولد \nتا قرن بیست و یکم پس از عشق. \nتنها تو ، \nمی توانی ، \nآنچه میخواهی به روزهایم بیفزایی \nو آنچه را می خواهی \nاز آن حذف کنی. \nتمام ِتاریخ ِمن ،از کف دست های تو جاری می شود ، \nو بر کف دست های تو می ریزد!", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "ﻣﺮﺍ ﺧﯿﻠﯽ ﺳﺎﺩﻩ ﺑﺨﻮﺍﻥ", "link": "https://echolalia.ir/read-me-simply/", "poem": "ﻣﺮﺍ ﻣﺜﻞ ﺯﺑﺎﻥ ﻋﺮﺑﯽ‏ \nﺍﺯ ﺭﺍﺳﺖ ﺑﻪ ﭼﭗ ﻧﺨﻮﺍﻥ \nﻣﺮﺍ ﻣﺜﻞ ﺯﺑﺎﻥ ﻻﺗﯿﻦ \nﺍﺯ ﭼﭗ ﺑﻪ ﺭﺍﺳﺖ ﻧﺨﻮﺍﻥ \nﻣﺮﺍ ﻣﺜﻞ ﭼﯿﻨﯽ \nﺍﺯ ﺑﺎﻻ ﺑﻪ ﭘﺎﯾﯿﻦ ﻧﺨﻮﺍﻥ \nﻣﺮﺍ ﺧﯿﻠﯽ ﺳﺎﺩﻩ ﺑﺨﻮﺍﻥ \nﻫﻢﭼﻨﺎﻥ ﮐﻪ ﺧﻮﺭﺷﯿﺪ \nﺳﺒﺰﻩﻫﺎ ﺭﺍ \nﻭ ﮔﻨﺠﺸﮓ \nﮐﺘﺎﺏ ﮔﻞ ﺭﺍ ﻣﯽﺧﻮﺍﻧﺪ!\nﺗﻮ ﺍﻭﻟﯿﻦ ﺭﻭﺷﻨ‌ﻔﮑﺮﯼ ﻫﺴﺘﯽ \nﮐﻪ ﻋﺸﻖ ﺭﺍ ﻣﺴﺄﻟﻪﺍﯼ ﻗﻮﻣﯽ ﻧﻤﯽﺩﺍﻧﯽ \nﻭ ﺍﺯ ﺗﺨﺖﺧﻮﺍﺏ \nﺗﺮﺑﯿﻮﻧﯽ ﺑﺮﺍﯼ ﺳﺨﻨ‌ﺮﺍﻧﯽ ﻧﺴﺎﺧﺘﻪﺍﯼ!\nﺧﻮﺏ ﻣﯽﺩﺍﻧﻢ ﮐﻪ ﻣﻦ ﺍﻭﻟﯿﻦ ﺯﻥ ﺯﻧﺪﮔﯽ ﺗﻮﺍﻡ \nﺍﻣﺎ ﺷﯿﻄﺎﻧﯽ ﮐﻪ ﻫﺮ ﺭﻭﺯ ﺑﺎ ﻣﺎ ﻗﻬﻮﻩ ﻣﯽﻧﻮﺷﺪ \nهمواره ﻣﺮﺍ ﺗﺸﻮﯾﻖ ﻣﯽﮐﻨﺪ\nﺗﺎ ﺍﺯ ﺗﻮ ﺑﭙﺮﺳﻢ \nﺩﻭﻣﯽ ﭼﻪﮐﺴﯽ ﺍﺳﺖ؟", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "مشکل بزرگِ تو این است", "link": "https://echolalia.ir/this-is-your-big-problem/", "poem": "مشکل بزرگِ تو این است، دوستِ من! \nکه در حافظه‌ات \nافکارِ کهنه را انبار کرده‌ای \nو واژه‌های کهنه را \nو هر چه از پدرانت به ارث برده‌ای \nاز گرایش‌های زورگویانه \nو عشق ِ ریاست \nتا تعدد زنان! \nمشکل بزرگِ تو این است \nکه برخلافِ حرف‌های مدرنت \nمدرن نیستی \nو بر خلاف ادعایت \nمعاصر نیستی \nو برخلاف سفرهای بسیارت \nخیمه‌ات را ترک نکرده‌ای.\nمشکل بزرگِ تو این است \nهمچنان ارباب مانده‌ای \nدر عصر رهایی \nو قبیله‌گرا مانده‌ای \nدر دوره‌ی آزادی \nو افسار شترت را چسبیده‌ای \nدر زمانِ جنگ ستارگان! \nمشکل بزرگِ تو این است \nاندازه سر سوزن \nاز نارسیسم ِتاریخی‌ات خالی نشده‌ای \nزنان را به رقص دعوت می‌کنی \nاما با خودت می‌چرخی \nبا استادان حشر و نشر‌ داری \nاما فقط خودت را می‌بینی. \nمشکل بزرگِ تو این است \nتو سدی هستی در برابر عشق، \nدر برابر شعر \nو در برابر مهربانی \nاز وقتی که می‌شناسمت \nدریچه‌ای برای آفتاب \nو پروازِ گنجشگ‌ها باز نکرده‌ای.\nمشکل بزرگِ تو این است \nکتاب‌ها را می‌خری اما نمی‌خوانی \nو وارد موزه‌ها می‌شوی \nاما از پیوندِ خط‌ها و رنگ‌ها \nذوق نمی‌کنی \nو در هتل‌های درجه یک اقامت می‌کنی \nاما زندگی نمی‌کنی \nزنانت را عوض می‌کنی \nمثل لباس‌هایت \nو کراوات‌هایت \nبرخوردت با عشق \nمثل درآوردنِ کفش است!\nمشکل بزرگِ تو این است \nکه همه‌ی دانسته‌هایت از عشق \nبرگرفته از “هزارویک شب” است \nپس مشغول باش! \nو از حافظه‌ی سنگی‌ات نگهبانی کن \nسعیِ من هم این است\nتا یک رُبات عاشقم باشد!", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "شبی با نامه‌هایت", "link": "https://echolalia.ir/%d8%b4%d8%a8%db%8c-%d8%a8%d8%a7-%d9%86%d8%a7%d9%85%d9%87%e2%80%8c%d9%87%d8%a7%db%8c%d8%aa/", "poem": "امشب به ذهنم رسید نامه‌های قدیمی را باز کنم و بخوانم\nنمی‌دانستم دارم با آتش بازی می‌کنم و با دست خودم قبرم را می‌کَنم!\nبعد از یک دقیقه انگشتانم آتش گرفت.\nبعد از دو دقیقه چراغ مطالعه‌ام شعله ور شد\nبعد از سه دقیقه روتختی‌ام آتش گرفت\nبعد از پنج دقیقه لباس خوابم سوخت و تنها تلّی از خاکستر از من بر جای ماند\nنمی‌دانستم نامه‌های عاشقانه ممکن است به بمب‌های ساعتی تبدیل شوند که با دست زدن منفجر می‌شوند.\nنمی‌دانستم جملات عاشقانه ممکن است شبیه  چوبه‌ی دار شوند،  نمی‌دانستم ممکن است آدم با خواندن نامه‌های عاشقانه‌اش زندگی کند و با بازخوانی اشان بمیرد…!\nچه حماقتی کردم؟! درِ آتشفشان را پس از سالها گشودم و وارد ماجراجوییِ عجیبی شدم،\nغول جادو را  از چراغش آزاد کردم تا همه چیزم را نابود کند، النگوها و کتاب‌ها و وسائلم را\nو مرا چون سیبی گاز بزند!\nآیا ممکن است زنی با نامه‌های عاشقانه‌اش خودکشی کند؟یا خودش را زیر چرخ‌های ماشین بیندازد؟!\nحروف جادوگر، واژه‌های دیوانه !\nآیا ممکن است کسی با خونسردی تمام خود را در دریایی از خطوط آبی غرق کند؟؟!\nاین همان کاری است که من کردم، وقت باز کردن کشوها\nو حافظه‌ام را آتش زدم و شیطان را بیدار کردم!\nای سفر کرده،که در همه جا حاضری\nخواندن نامه‌هایت، قتلگاهی واقعی است\nو اکنون این منم که از این قتلگاه بیرون می‌زنم\nچون مرغی سرکنده !", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "تا مرا بنوشی", "link": "https://echolalia.ir/%d8%aa%d8%a7-%d9%85%d8%b1%d8%a7-%d8%a8%d9%86%d9%88%d8%b4%d9%8a/", "poem": "ناگهان دیدم\nقهوه ی سیاه را\nاز شط چشمان من می نوشی\nو در آنها روزنامه صبح را می خوانی\nپای به قهوه خانه ها گذاشتم\nتا مرا بنوشی\nو\n روزنامه های صبح را می خرم\nتا مرا بخوانی", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "پیش ازمن آیا زنی را دوست داشته‌ای؟", "link": "https://echolalia.ir/%d9%be%db%8c%d8%b4-%d8%a7%d8%b2%d9%85%d9%86-%d8%a2%db%8c%d8%a7-%d8%b2%d9%86%db%8c-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%87%e2%80%8c%d8%a7%db%8c%d8%9f/", "poem": "بگو بدانم\nپیش ازمن آیا\nزنی را دوست داشته ای؟\nزنی که در معرض عشق خودش را گم کند؟\nبگو\nبگو که زن وقتی که عاشق جنگل یاس می‌شود\nچه برسرش خواهد آمد؟\nبگو بدانم\nشباهت فریادگون\nمیان سایه و اصل چگونه است؟\nمیان چشم و سرمه چگونه است؟\nزن برای عشقش بدل به چه خواهد شد؟\nنسخه ای برابر اصل؟\nچیزی به من بگو\nکه هیچ زنی جز من\nنشنیده باشد", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "آنکه به تبعید می‌رود منم", "link": "https://echolalia.ir/%d8%a2%d9%86%da%a9%d9%87-%d8%a8%d9%87-%d8%aa%d8%a8%d8%b9%d9%8a%d8%af-%d9%85%d9%8a%e2%80%8c%d8%b1%d9%88%d8%af-%d9%85%d9%86%d9%85/", "poem": "کوشیدم بوی تو را\nاز سلول‌های پوستم بیرون کنم\nپوستم کنده شد\nاما تو بیرون نشدی\nکوشیدم تو را به آخر دنیا تبعید کنم\nچمدا‌‌‌نهایت را آماده کردم\nبرایت بلیط سفر خریدم\nدر اولین ردیف کشتی برایت جا رزرو کردم\nوقتی کشتی حرکت کرد\nاشک در چشمانم حلقه زد\nتازه فهمیدم در اسکله‌ام\nتازه فهمیدم آنکه به تبعید می‌رود منم\nنه تو", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "شهری که عاشقت شدم آن‌جا", "link": "https://echolalia.ir/%d8%b4%d9%87%d8%b1%d9%8a-%da%a9%d9%87-%d8%b9%d8%a7%d8%b4%d9%82%d8%aa-%d8%b4%d8%af%d9%85-%d8%a2%d9%86%e2%80%8c%d8%ac%d8%a7/", "poem": "خیال می‌کنم\nشهرهای دنیا\nنقطه‌هایی خیالی‌اند\nروی نقشه‌ی جغرافیا\nهمه‌ی شهرها\nجز یک شهر\nشهری که عاشقت شدم آن‌جا\nشهری که خانه‌ی من شد بعد از تو", "poet_nationality": "عرب", "poet_name": "سعاد الصباح", "poet_link": "https://echolalia.ir/category/sher/arabic-poet/souad-al-sabah/"}
{"title": "تا جان و دلم باشد چون جان و دلت جویم", "link": "https://echolalia.ir/%d8%aa%d8%a7-%d8%ac%d8%a7%d9%86-%d9%88-%d8%af%d9%84%d9%85-%d8%a8%d8%a7%d8%b4%d8%af-%da%86%d9%88%d9%86-%d8%ac%d8%a7%d9%86-%d9%88-%d8%af%d9%84%d8%aa-%d8%ac%d9%88%db%8c%d9%85/", "poem": "عاشق شده ام بر تو،تدبیر چه فرمایی؟\nاز راه صلاح آیم یا از ره رسوایی؟\nتا جان و دلم باشد چون جان و دلت جویم\nیا من به کنار افتم یا تو به کنار آیی\nدر دوستی ات شهری گشتند مرا دشمن\nبر من که کند رحمت گر هم تو نبخشایی؟\nهرجا که تو را بینم دست من و زلف تو\nدانی که قلم نبود بر عاشق سودایی\nزین سان که منم بی تو دور از تو مبادا کس\nنه دسترسی بر تو،نه بی تو شکیبایی", "poet_nationality": "ایرانی", "poet_name": "نظامی گنجوی", "poet_link": "https://echolalia.ir/category/sher/iranian-poets/nizami-ganjavi/"}
{"title": "باید به فکر تنهایی خودم باشم", "link": "https://echolalia.ir/%d8%a8%d8%a7%db%8c%d8%af-%d8%a8%d9%87-%d9%81%da%a9%d8%b1-%d8%aa%d9%86%d9%87%d8%a7%db%8c%db%8c-%d8%ae%d9%88%d8%af%d9%85-%d8%a8%d8%a7%d8%b4%d9%85/", "poem": "باید به فکر تنهایی خودم باشم\nدست خودم را می‌گیرم و\nاز خانه بیرون می‌زنیم\nدر پارک\nبه جز درخن\nهیچ کس نیست\nروی تمام نیمکت‌های خالی می‌نشینیم\nتا پارک\nاز تنهایی رنج نبرد\nدلم گرفته\nیاد تنهایی اتاق خومان می‌افتم\nو از خودم خواهش می‌کنم\nبه خانه بازگردد", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "می پرسد از من کسیتی؟", "link": "https://echolalia.ir/asks-for-me-who-i-am/", "poem": "می پرسد از من کسیتی ؟ می گویمش اما نمی داند\nاین چهره ی گم گشته در آیینه خود را نمی داند\nمی خواهد از من فاش سازم خویش را باور نمی دارد\nآیینه در تکرار پاسخ های خود حاشا نمی داند\nمی گویمش گم گشته ای هستم که در این دور بی مقصد\nکاری بجز شب کردن امروز یا فردا نمی داند\nمی گویمش آنقدر تنهایم که بی تردید میدانم\nحال مرا جز شاعری مانندمن تنها نمی داند\nمی گویمش می گویمش چیزی از این ویران نخواهی یافت\nکاین در غبار خویشتن چیزی از این دنیا نمی داند\nمی گویمش آنقدر تنهایم که بی تردید می دانم\n حال مرا جز شاعری مانند من تنها نمی داند\nمی گویم و می بینمش او نیز با آن ظاهر غمگین\n آن گونه می خندد که گویی هیچ از این غمها نمی داند", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "در این زمانه‌ی بی های و هوی لال پرست", "link": "https://echolalia.ir/%d8%af%d8%b1-%d8%a7%db%8c%d9%86-%d8%b2%d9%85%d8%a7%d9%86%d9%87-%db%8c-%d8%a8%db%8c-%d9%87%d8%a7%db%8c-%d9%88-%d9%87%d9%88%db%8c-%d9%84%d8%a7%d9%84-%d9%be%d8%b1%d8%b3%d8%aa/", "poem": "در این زمانه‌ی بی های و هوی لال پرست \nخوشا به حال کلاغان قیل و قال پرست\nچگونه شرح دهم لحظه لحظه‌ی خود را \nبرای این همه ناباور خیال پرست؟\nبه شب نشینی خرچنگ‌های مردابی \nچگونه رقص کند ماهی زلال پرست؟\nرسیده‌ها چه غریب و نچیده می‌افتند \nبه پای هرزه علف‌های باغ کال پرست \nرسیده‌ام به کمالی که جز انالحق نیست \nکمال دار را برای من کمال پرست\nهنوز زنده‌ام و زنده بودنم خاری است \nبه تنگ چشمی نامردم زوال پرست", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "ها به کجا میکشی‌ام خوب من؟", "link": "https://echolalia.ir/%d9%87%d8%a7-%d8%a8%d9%87-%da%a9%d8%ac%d8%a7-%d9%85%db%8c%da%a9%d8%b4%db%8c%e2%80%8c%d8%a7%d9%85-%d8%ae%d9%88%d8%a8-%d9%85%d9%86%d8%9f/", "poem": "با همه‌ی بی سر و سامانی‌ام\nباز به دنبال پریشانی‌ام\nطاقت فرسودگی‌ام هیچ نیست\nدر پی ویران شدنی آنی‌ام\nآمده‌ام بلکه نگاهم کنی\nعاشق آن لحظه‌ی طوفانی‌ام\nدلخوش گرمای کسی نیستم\nآمده‌ام تا تو بسوزانی‌ام\nآمده‌ام با عطش سال‌ها\nتا تو کمی عشق بنوشانی‌ام\nماهی برگشته ز دریا شدم\nتا تو بگیری و بمیرانی‌ام\nخوب‌ترین حادثه می‌دانمت\nخوب‌ترین حادثه می‌دانی‌ام؟\nحرف بزن ابر مرا باز کن\nدیر زمانی است که بارانی‌ام\nحرف بزن، حرف بزن، سال‌هاست\nتشنه‌ی یک صحبت طولانی‌ام\nها به کجا میکشی‌ام خوب من؟\nها نکشانی به پشیمانی‌ام", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "همیشه منظرم از دور دیدنی تر بود", "link": "https://echolalia.ir/always-my-view-was-far-more-spectacular/", "poem": "هوای عشق رسیده است تا حوالی من\nاگر دوباره ببارد به خشک سالی من\nمگرکه خواب و خیالی بنوشدم ورنه\nکه آب می خورد از کاسه ی سفالی من؟\nهمیشه منظرم از دور دیدنی تر بود\nخود اعتراف کنم بوریاست قالی من\nمرا مثال به چیزی که نیستم زده اند\nخوشا به من؟نه! خوشا بر من مثالی من\nبه هوش باش که در خویشتن گم ات نکند\nهزار کوچه ی این شهرک خیالی من\nاگرچه بودو نبودم یکی ست، باز مباد\nتو را عذاب دهد گاه جای خالی من\nهوای بی تو پریدن نداشتم، آری\nبهانه بود همیشه شکسته بالی من\nتو هم سکوت مرا پاسخی نخواهی داشت\nچه بی جواب سؤالی ست بی سؤالی من", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "تو از اول سلام ات پاسخ بدرود با خود داشت", "link": "https://echolalia.ir/%d8%aa%d9%88-%d8%a7%d8%b2-%d8%a7%d9%88%d9%84-%d8%b3%d9%84%d8%a7%d9%85-%d8%a7%d8%aa-%d9%be%d8%a7%d8%b3%d8%ae-%d8%a8%d8%af%d8%b1%d9%88%d8%af-%d8%a8%d8%a7-%d8%ae%d9%88%d8%af-%d8%af%d8%a7%d8%b4%d8%aa/", "poem": "تو از اول سلام ات پاسخ بدرود با خود داشت\nاگرچه سحر صوتت جذبه «داوود» با خود داشت\nبهشتت  سبزتر از وعده ی شداد بود اما\nبرایم برگ برگش دوزخ «نمرود» با خود داشت\nببخشایم  اگر  بستم  دگر  پلک  تماشا را\nکه رقص شعله ات در پیچ و تابش دود با خود داشت\nسیاوش وار بیرون آمدم از امتحان گر چه\nدل سودابه سانت هرچه آتش بود با خود داشت\nمرا با برکه ام بگذار دریا ارمغان تـو\nبگو جوی حقیری آرزوی رود با خود داشت", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "یک بار هم‌ای عشق من از عقل میندیش", "link": "https://echolalia.ir/%db%8c%da%a9-%d8%a8%d8%a7%d8%b1-%d9%87%d9%85%e2%80%8c%d8%a7%db%8c-%d8%b9%d8%b4%d9%82-%d9%85%d9%86-%d8%a7%d8%b2-%d8%b9%d9%82%d9%84-%d9%85%db%8c%d9%86%d8%af%db%8c%d8%b4/", "poem": "گفتم بدوم تا تو همه فاصله‌ها را\nتا زود‌تر از واقعه گویم گله‌ها را\nچون آینه پیش تو نشستم که ببینی\nدر من اثر سخت‌ترین زلزله‌ها را\nپر نقش‌تر از فرش دلم بافته‌ای نیست\nاز بس که گره زد به گره حوصله‌ها را\nما تلخی نه گفتنمان را که چشیدیم\nوقت است بنوشیم از این پس بله‌ها را\nبگذار ببینیم بر این جغد نشسته\nیک بار دگر پر زدن چلچله‌ها را\nیک بار هم‌ای عشق من از عقل میندیش\nبگذار که دل حل کند این مسئله‌ها را", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "از زندگی از این همه تکرار خسته‌ام", "link": "https://echolalia.ir/%d8%a7%d8%b2-%d8%b2%d9%86%d8%af%da%af%db%8c-%d8%a7%d8%b2-%d8%a7%db%8c%d9%86-%d9%87%d9%85%d9%87-%d8%aa%da%a9%d8%b1%d8%a7%d8%b1-%d8%ae%d8%b3%d8%aa%d9%87-%d8%a7%d9%85/", "poem": "از زندگی از این همه تکرار خسته‌ام\nاز های و هوی کوچه و بازار خسته‌ام\nدلگیرِ آسمانم و آزرده‌ی زمین \nامشب برای هرچه و هر کار خسته‌ام\nدل خسته سوی خانه ، تن خسته می کشم\nوایا … کزین حصار دل آزار خسته‌ام\nبیزارم از خموشی تقویم روی میز\nوز دنگ دنگ ساعت دیوار خسته‌ام\nاز او که گفت یار تو هستم ولی نبود\nاز خود که بی‌شکیبم و بی یار خسته‌ام\nبا خویش در ستیزم و از دوست در گریز \nاز حال من مپرس که بسیار خسته‌ام", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "این چهره ی گم گشته در آیینه خود را نمی داند", "link": "https://echolalia.ir/%d8%a7%db%8c%d9%86-%da%86%d9%87%d8%b1%d9%87-%db%8c-%da%af%d9%85-%da%af%d8%b4%d8%aa%d9%87-%d8%af%d8%b1-%d8%a2%db%8c%db%8c%d9%86%d9%87-%d8%ae%d9%88%d8%af-%d8%b1%d8%a7-%d9%86%d9%85%db%8c-%d8%af%d8%a7/", "poem": "می پرسد از من کیستی ؟ می گویمش اما نمی داند\nاین چهره ی گم گشته در آیینه خود را نمی داند\nمی خواهد از من فاش سازم خویش را باور نمی دارد\nآیینه در تکرار پاسخ های خود حاشا نمی داند\nمی گویمش گم گشته ای هستم که در این دور بی مقصد\nکاری بجز شب کردن امروز یا فردا نمی داند\nمی گویمش آنقدر تنهایم که بی تردید میدانم\nحال مرا جز شاعری مانندمن تنها نمی داند\nمی گویمش می گویمش چیزی از این ویران نخواهی یافت\nکاین در غبار خویشتن چیزی از این دنیا نمی داند\nمی گویمش آنقدر تنهایم که بی تردید می دانم\nحال مرا جز شاعری مانند من تنها نمی داند\nمی گویم و می بینمش او نیز با آن ظاهر غمگین\nآن گونه می خندد که گویی هیچ از این غمها نمی داند", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "تو را گم می کنم هر روز و پیدا می کنم هر شب", "link": "https://echolalia.ir/%d8%aa%d9%88-%d8%b1%d8%a7-%da%af%d9%85-%d9%85%db%8c-%d9%83%d9%86%d9%85-%d9%87%d8%b1-%d8%b1%d9%88%d8%b2-%d9%88-%d9%be%db%8c%d8%af%d8%a7-%d9%85%db%8c-%d9%83%d9%86%d9%85-%d9%87%d8%b1-%d8%b4%d8%a8/", "poem": "تو را گم می کنم هر روز و پیدا می کنم هر شب\nبدیناسن خوابها را با تو زیبا می کنم هر شب\nتبی این کاه را چون کوه سنگین می کند آنگاه\nچه آتشها که در این کوه برپا می کنم هر شب\nتماشایی است پیچ و تاب آتش ها …. خوشا بر من\nکه پیچ و تاب آتش را تماشا می کنم هر شب\nمرا یک شب تحمل کن که تا باور کنی ای دوست\nچگونه با جنون خود مدارا می کنم هر شب\nچنان دستم تهی گردیده از گرمای دست تو\nکه این یخ کرده را از بیکسی ها می کنم هرشب\nتمام سایه ها را می کشم بر روزن مهتاب\nحضورم را ز چشم شهر حاشا می کنم هر شب\nدلم فریاد می خواهد ولی در انزوای خویش\nچه بی آزار با دیوار نجوا می کنم هر شب\nکجا دنبال مفهومی برای عشق می گردی ؟\nکه من این واژه را تا صبح معنا می کنم هر شب", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "در دیگران می جویی ام اما…", "link": "https://echolalia.ir/%d8%af%d8%b1-%d8%af%db%8c%da%af%d8%b1%d8%a7%d9%86-%d9%85%db%8c-%d8%ac%d9%88%db%8c%db%8c-%d8%a7%d9%85-%d8%a7%d9%85%d8%a7/", "poem": "در دیگران می جویی ام اما بدان ای دوست\n اینسان نمی یابی ز من حتی نشان ای دوست\nمن در تو گشتم گم مرا در خود صدا می زن\n تا پاسخم را بشنوی پژواک سان ای دوست\nدر آتش تو زاده شد ققنوس شعر من\nسردی مکن با این چنین آتش به جان ای دوست\nگفتی بخوان خواندم اگر چه گوش نسپردی\nحالا که لالم خواستی پس خود بخوان ای دوست\nمن قانعم آن بخت جاویدان نمی خواهم\nگر می توانی یک نفس با من بمان ای دوست\nیا نه تو هم با هر بهانه شانه خالی کن\n از من من این برشانه ها بار گران ای دوست\nنامهربانی را هم از تو دوست خواهم داشت\nبیهوده می کوشی بمانی مهربان ای دوست\nآن سان که می خواهد دلت با من بگو آری\n من دوست دارم حرف دل را بر زبان ای دوست", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "اینجا برای از تو نوشتن هوا کم است", "link": "https://echolalia.ir/%d8%a7%db%8c%d9%86%d8%ac%d8%a7-%d8%a8%d8%b1%d8%a7%db%8c-%d8%a7%d8%b2-%d8%aa%d9%88-%d9%86%d9%88%d8%b4%d8%aa%d9%86-%d9%87%d9%88%d8%a7-%da%a9%d9%85-%d8%a7%d8%b3%d8%aa/", "poem": "اینجا برای از تو نوشتن هوا کم است\nدنیا برای از تو نوشتن مرا کم است\nاکسیر من نه این که مرا شعر تازه نیست\nمن از تو می نویسم و این کیمیا کم است\nسرشارم از خیال ولی این کفاف نیست\nدرشعر من حقیقت یک ماجرا کم است\nتا این غزل شبیه غزل های من شود\nچیزی شبیه عطر حضور شما کم است\nگاهی ترا کنار خود احساس می کنم\nاما چقدر دل خوشی خواب ها کم است\nخون هر آن غزل که نگفتم به پای توست\nآیا هنوز آمدنت را بها کم است", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "امشب ز پشت ابرها بیرون نیامد ماه", "link": "https://echolalia.ir/%d8%a7%d9%85%d8%b4%d8%a8-%d8%b2-%d9%be%d8%b4%d8%aa-%d8%a7%d8%a8%d8%b1%d9%87%d8%a7-%d8%a8%db%8c%d8%b1%d9%88%d9%86-%d9%86%db%8c%d8%a7%d9%85%d8%af-%d9%85%d8%a7%d9%87/", "poem": "از خانه بیرون می زنم اما کجا امشب\nشاید تو می خواهی مرا در کوچه ها امشب\nپشت ستون سایه ها روی درخت شب\nمی جویم اما نیستی در هیچ جا امشب\nمی دانم اری نیستی اما نمی دانم\nبیهوده می گردم بدنبالت، چرا امشب؟\nهر شب تو را بی جستجو می یافتم اما\nنگذاشت بی خوابی بدست آرم تو را امشب\nها سایه ای دیدم شبیهت نیست اما حیف\nای کاش می دیدم به چشمانم خطا امشب\nهر شب صدای پای تو می آمد از هر چیز\nحتی ز برگی هم نمی آید صدا امشب\nامشب ز پشت ابرها بیرون نیامد ماه\nبشکن قرق را ماه من بیرون بیا امشب\nگشتم تمام کوچه ها را، یک نفس هم نیست\nشاید که بخشیدند دنیا را به ما امشب\nطاقت نمی آرم، تو که می دانی از دیشب\nباید چه رنجی برده باشم، بی تو، تا امشب\nای ماجرای شعر و شب های جنون من\nآخر چگونه سرکنم بی ماجرا امشب", "poet_nationality": "ایرانی", "poet_name": "محمدعلی بهمنی", "poet_link": "https://echolalia.ir/category/sher/iranian-poets/mohammad-ali-bahmani/"}
{"title": "شراب ، دنبال شب اش می‌گردد", "link": "https://echolalia.ir/%d8%b4%d8%b1%d8%a7%d8%a8-%d8%8c-%d8%af%d9%86%d8%a8%d8%a7%d9%84-%d8%b4%d8%a8-%d8%a7%d8%b4-%d9%85%db%8c%e2%80%8c%da%af%d8%b1%d8%af%d8%af/", "poem": "شراب ، دنبال شب اش می گردد\nدرد ، دنبال دانه ای انگور\nو انگور\nخاطره ی روزی که\nاز خوشه چیده شد\nمن هم سراغ\nزنی به ظرافت قطره ای اشک\nمی گردم\nزنی که به اندازهِ قطره ای\nدر شراب محو شده ست\nشراب با زن\nدر تاریکی شب ها\nتیره ست\nچنان باد پنهان شده\nدر سومین جزیره ام\nو قایق ام در آبی های آسمان\nدود می شود\nاین بار مرا\nدرون خود نه\nدر روح خود سر بکش", "poet_nationality": "ترکیه", "poet_name": "حیدر ارگولن", "poet_link": "https://echolalia.ir/category/sher/turkey-poet/haydar-ergulen/"}
{"title": "از این شهر خواهم رفت", "link": "https://echolalia.ir/%d8%a7%d8%b2-%d8%a7%db%8c%d9%86-%d8%b4%d9%87%d8%b1-%d8%ae%d9%88%d8%a7%d9%87%d9%85-%d8%b1%d9%81%d8%aa/", "poem": "از این شهر خواهم رفت\nبه نهرها سفری خواهم داشت\nآب ها مرا به خود می کشانند\nاگر شمار پرنده های کشته شده\nکه از سینه ام افتاده اند را\nبه حساب نیاوریم\nسنگینی ِ هیچ باری، جز دلم را ندارم\nحرفی نیست\nاین چهره ی من و این صورت شب\nو در صدایم\nسکوت خاطرات به گوش می رسد\nبا تلخی درونم در جاده ها\nراه می روم\nمدت هاست که راهم را از این شهر\nجدا کرده ام\nحتی اگر خسته هم باشم\nسوار آن قطارها نخواهم شد\nکسی در ایستگاه ها\nمنتظرم نباشد\nبی تردید\nشهر در میان انبوهی موهایم\nپنهانی بلند می شود\nو اکنون از دردها و عشق ها\nتنها خاکستری در من به جا مانده ست\nپشت سرم\nآب های کوچکی آرام آرام جاری اند\nتنها خیسی راه هاست که\nمرا سمت نهرها رهنمون می کند\nحرفی نیست\nاین چهره ی من و این صورت شب\nو در صدایم\nسکوت خاطرات به گوش می رسد\nعاقبت باز چنان سوالی بی جواب\nدرون خود باقی ماندم\nو رویاهایم در آینه ی شکستهِ شهر\nکهنه و کهنه تر می شد\nبه من بگو\nآیا عمر من\nگذری در این شهرها داشته ست؟\nراستی، آیا تاکنون\nمن چقدر از عمرم را برای خودم\nزندگی کرده ام؟", "poet_nationality": "ترکیه", "poet_name": "حیدر ارگولن", "poet_link": "https://echolalia.ir/category/sher/turkey-poet/haydar-ergulen/"}
{"title": "همه چیز می گذرد", "link": "https://echolalia.ir/%d9%87%d9%85%d9%87-%da%86%db%8c%d8%b2-%d9%85%db%8c-%da%af%d8%b0%d8%b1%d8%af-%d8%b1%d9%88%d9%85%d9%86-%d8%b1%d9%88%d9%84%d8%a7%d9%86/", "poem": "همه چیز…\nخاطره…\nگفتگوها…\nبوسه ها…\nهم آغوشی پیکرهای دلداده…\nهمه چیز می گذرد!\nولی تماس ارواحی که\nیکدیگر را لمس کرده و\nدر میان انبوه اشکال زودگذر\nیکدیگر را شناخته اند\nهرگز زدوده نمی شود…\nرومن رولان\nاز کتاب ژان کریستف", "poet_nationality": "فرانسه", "poet_name": "رومن رولان", "poet_link": "https://echolalia.ir/category/sher/french-poets/romain-rolland/"}
{"title": "باید اما به یکی خدمت کنی", "link": "https://echolalia.ir/but-you-have-to-serve-one/", "poem": "شاید سفیر باشی‌، تو انگلیس‌، تو فرانسه‌،\nشاید بخوای قمار کنی‌، شاید بخوای برقصی\nشاید قهرمان بوکس سنگین وزن جهان باشی\nشاید همه بشناسنت و یه گردن‌بند مروارید داشته باشی\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی\nممکنه‌ معتاد راک‌اندرول‌ باشی و رو استیجا بالا و پایین بپری\nممکنه تو مواد بلولی و زنا گرفتارت باشن،\nممکنه تاجر باشی، یا یه دزد سطح بالا،\nممکنه‌ دکتر صدات‌ کنن‌، یا رییس\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی\nشاید پلیس ایالتی باشی، یا یه‌ جوون‌ ترک،\nشاید‌ مدیر یه‌ شبکه‌ی بزرگ تلویزیونی باشی،\nشاید‌ دارا، یا ندار باشی،‌ شاید کور باشی، یا لنگ‌،\nشاید تو یه کشور دیگه، با یه‌ اسم‌ دیگه زندگی کنی\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی\nممکنه یه کارگر ساختمونی باشی‌ که‌ خونه‌ می‌سازه‌،\nممکنه تو یه‌ قصر بزرگ‌ زندگی کنی که‌ سقف گنبدی داره‌،\nممکنه‌ تفنگ تو دستت باشه، یا حتا یه تانک برونی‌،\nممکنه‌ یه‌ خونه‌ داشته باشی‌، یا حتا یه‌ بانک\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی\nشاید‌ موعظه کنی و یه آدم مقدس باشی\nشاید توی‌ شورای‌ شهر باشی و رشوه‌ بگیری‌،\nشاید‌ تو سلمونی‌ به‌ موی‌ مردم‌ برسی‌،\nشاید عشق‌ یه نفر‌ باشی،‌ یا وارث‌ کسی‌\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی\nممکنه پیرهنت ابریشمی باشه، یا نخی،\nممکنه‌ ویسکی دوست داشته باشی‌، ممکنه شیر بنوشی،\nممکنه‌ خاویار بخوری‌، یا یه‌ تیکه نون‌،\nممکنه‌ روی زمین‌ بخوابی‌، یا رو یه تخت‌ سایز بزرگ\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی\nشاید‌ تری‌ صدام کنی‌، شاید صدام کنی‌ تیمی،\nشاید بابی صدام کنی‌، بل‌که‌ صدام کنی‌ زیمی،\nشاید‌ آر.جی‌ بهم بگی، شاید بهم بگی ری،\nشاید هر اسمی صدام کنی و هر چی بهم بگی\nاما باید به‌ یکی‌ خدمت‌ کنی‌ آره\nباید به یکی خدمت کنی‌\nمی‌خواد خدا باشه، یا شیطون\nباید اما به یکی خدمت کنی", "poet_nationality": "آمریکا", "poet_name": "باب دیلن", "poet_link": "https://echolalia.ir/category/sher/poets-america/bob-dylan/"}
{"title": "به دیدارم بیا هر شب", "link": "https://echolalia.ir/come-to-visit-me-every-night/", "poem": "به دیدارم بیا هر شب، در این تنهایی ِ تنها و تاریک ِ خدا مانند \nدلم تنگ است \nبیا ای روشن، ای روشن‌تر از لبخند \nشبم را روز کن در زیر سرپوش سیاهی‌ها \nدلم تنگ است \nبیا بنگر، چه غمگین و غریبانه \nدر این ایوان سرپوشیده، وین تالاب مالامال \nدلی خوش کرده‌ام با این پرستوها و ماهی‌ها \nو این نیلوفر آبی و این تالاب مهتابی \nبیا ای همگناه ِ من درین برزخ \nبهشتم نیز و هم دوزخ \nبه دیدارم بیا، ای همگناه، ای مهربان با من \nکه اینان زود می‌پوشند رو در خواب‌های بی‌گناهی‌ها \nو من می‌مانم و بیداد بی‌خوابی \nدر این ایوان سرپوشیدهٔ متروک \nشب افتاده ست و در تالاب ِ من دیری ست \nکه در خوابند آن نیلوفر آبی و ماهی‌ها، پرستوها \nبیا امشب که بس تاریک و تنهایم\nبیا ای روشنی، اما بپوشان روی \nکه می‌ترسم ترا خورشید پندارند \nو می‌ترسم همه از خواب برخیزند \nو می‌ترسم همه از خواب برخیزند \nو می‌ترسم که چشم از خواب بردارند \nنمی‌خواهم ببیند هیچ کس ما را \nنمی‌خواهم بداند هیچ کس ما را \nو نیلوفر که سر بر می‌کشد از آب \nپرستوها که با پرواز و با آواز \nو ماهی‌ها که با آن رقص غوغایی \nنمی‌خواهم بفهمانند بیدارند \nشب افتاده ست و من تنها و تاریکم \nو در ایوان و در تالاب من دیری ست در خوابند \nپرستوها و ماهی‌ها و آن نیلوفر آبی \nبیا ای مهربان با من! \nبیا ای یاد مهتابی!\nاز دفترِ دوزخ اما سرد", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "پادشاه فصل‌ها، پاییز", "link": "https://echolalia.ir/%d9%be%d8%a7%d8%af%d8%b4%d8%a7%d9%87-%d9%81%d8%b5%d9%84%e2%80%8c%d9%87%d8%a7-%d9%be%d8%a7%db%8c%db%8c%d8%b2/", "poem": "آسمانش را گرفته تنگ در آغوش\nابر؛ با آن پوستین سرد نمناکش\nباغ بی‌برگی،\nروز و شب تنهاست،\nبا سکوت پاک غمناکش\nساز او باران، سرودش باد\nجامه‌اش شولای عریانی‌ست\nور جز اینش جامه‌ای باید\nبافته بس شعله‌ی زرتار پودش باد\nگو بروید ، یا نرود، هرچه در هر جا که خواهد، یا نمی‌خواهد\nباغبان و رهگذران نیست\nباغ نومیدان\nچشم در راه بهاری نیست\nگر زچشمش پرتو گرمی نمی‌تابد\nور برویش برگ لبخندی نمی‌روید\nباغ بی‌برگی که می‌گوید که زیبا نیست؟\nداستان از میوه‌های سربه گردونسای اینک خفته در تابوت پست خاک می‌گوید\nباغ بی‌برگی\nخنده‌اش خونیست اشک آمیز\nجاودان بر اسب یال افشان زردش می‌چمد در آن\nپادشاه فصل‌ها ، پاییز", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "خانه‌ام آتش گرفته‌ست، آتشی جانسوز", "link": "https://echolalia.ir/%d8%ae%d8%a7%d9%86%d9%87%e2%80%8c%d8%a7%d9%85-%d8%a2%d8%aa%d8%b4-%da%af%d8%b1%d9%81%d8%aa%d9%87%e2%80%8c%d8%b3%d8%aa%d8%8c-%d8%a2%d8%aa%d8%b4%db%8c-%d8%ac%d8%a7%d9%86%d8%b3%d9%88%d8%b2/", "poem": "خانه ام آتش گرفته ست ، آتشی جانسوز\nهر طرف می سوزد این آتش\nپرده ها و فرشها را ، تارشان با پود\nمن به هر سو می دوم گریان\nدر لهیب آتش پر دود\nوز میان خنده هایم تلخ\nو خروش گریه ام ناشاد\nاز دورن خسته ی سوزان\nمی کنم فریاد ، ای فریاد ! ی فریاد\nخانه ام آتش گرفته ست ، آتشی بی رحم\nهمچنان می سوزد این آتش\nنقشهایی را که من بستم به خون دل\nبر سر و چشم در و دیوار\nدر شب رسوای بی ساحل\nوای بر من ، سوزد و سوزد\nغنچه هایی را که پروردم به دشواری\nدر دهان گود گلدانها\nروزهای سخت بیماری\nاز فراز بامهاشان ، شاد\nدشمنانم موذیانه خنده های فتحشان بر لب\nبر من آتش به جان ناظر\nدر پناه این مشبک شب\nمن به هر سو می دوم\nگریان ازین بیداد\nمی کنم فریاد ، ای فریاد ! ای فریاد\nوای بر من، همچنان می‌سوزد این آتش\nآنچه دارم یادگار و دفتر و دیوان\nو آنچه دارد منظر و ایوان\nمن به دستان پر از تاول\nاین طرف را می کنم خاموش\nوز لهیب آن روم از هوش\nز آندگر سو شعله برخیزد، به گردش دود\nتا سحرگاهان، که می داند که بود من شود نابود\nخفته اند این مهربان همسایگانم شاد در بستر\nصبح از من مانده بر جا مشت خاکستر\nوای، آیا هیچ سر بر می‌کنند از خواب\nمهربان همسایگانم از پی امداد ؟\nسوزدم این آتش بیدادگر بنیاد\nمی‌کنم فریاد ، ای فریاد ! ای فریاد", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "اگر باز خیال لب تو خواب نفرستد", "link": "https://echolalia.ir/%d8%a7%da%af%d8%b1-%d8%a8%d8%a7%d8%b2-%d8%ae%db%8c%d8%a7%d9%84-%d9%84%d8%a8-%d8%aa%d9%88-%d8%ae%d9%88%d8%a7%d8%a8-%d9%86%d9%81%d8%b1%d8%b3%d8%aa%d8%af/", "poem": "تشنه‌ام امشب , اگر باز خیال لب تو\nخواب نفرستد و از راه سرابم نبرد\nکاش از عمر شبی تا به سحر چون مهتاب\nشبنم زلف ترا نوشم و خوابم نبرد\nروح من در گرو زمزمه‌ای شیرینست\nمن دگر نیستم , ای خواب برو , حلقه مزن\nاین سکوتی که تو را می‌طلبد نیست عمیق\nوه که غافل شده‌ای از دل غوغائی من\nمی‌رسد نغمه‌ای از دور بگوشم , ای خواب\nمکن این نغمه جادو را خاموش , مکن\nزلف , چون دوش رها تا بسر دوش مکن\nای مه امروز پریشانترم از دوش مکن\nدر هیاهوی شب غمزده با اخترکان\nسیل از راه دراز آمده را همهمه‌ایست\nبرو ای خواب , برو عیش مرا تیره مکن\nخاطرم دستخوش زیر و بم زمزمه‌ایست\nچشم بر دامن البرز سیه دوخته‌ام\nروح من منتظر آمدن مرغ شب ست\nعشق در پنجه غم قلب مرا می‌فشرد\nبا تو ای خواب , نبرد من و دل زین سبب ست\nمرغ شب آمد و در لانه تاریک خزید\nنغمه اش را بدلم هدیه کند بال نسیم\nآه ، بگذار که داغ دل من تازه شود\nروح را نغمه همدرد فتوحی‌ست عظیم", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "هستان", "link": "https://echolalia.ir/%d9%87%d8%b3%d8%aa%d8%a7%d9%86-%d8%a8%d8%a7-%d8%b5%d8%af%d8%a7%db%8c-%d9%85%d9%87%d8%af%db%8c-%d8%a7%d8%ae%d9%88%d8%a7%d9%86-%d8%ab%d8%a7%d9%84%d8%ab/", "poem": "از ساندکلاود بشنوید. (نیاز به فـیلـترشـکن دارد) 👇\n﻿﻿\nگفت و گو از پاک و ناپاک است\nوز کم و بیش زلال آب و آیینه\nوز سبوی گرم و پر خونی که هر ناپاک یا هر پاک\nدارد اندر پستوی سینه\nهر کسی پیمانه‌ای دارد که پرسد چند و چون از وی\nگوید این ناپاک و آن پاک است\nاین بسان شبنم خورشید\nوان بسان لیسکی لولنده در خاک است\nنیز من پیمانه‌ای دارم\nبا سبوی خویش، کز آن می‌تراود زهر\nگفت و گو از دردناک افسانه‌ای دارم\nما اگر چون شبنم از پاکان\nیا اگر چون لیسکان ناپاک\nگر نگین تاج خورشیدیم\nورنگون ژرفنای خاک\nهرچه این، آلوده‌ایم، آلوده‌ایم، ای مرد\nآه، می‌فهمی چه می‌گویم؟\nما به هست آلوده‌ایم، آری\nهمچنان هستان هست و بودگان بوده‌ایم، ای مرد\nنه چو آن هستان اینک جاودانی نیست\nافسری زروش هلال آسا، به سرهامان\nز افتخار مرگ پاکی، در طریق پوک\nدر جوار رحمت ناراستین آسمان به غنوده ایم، ای مرد\nکه دگر یادی از آنان نیست\nور بود، جز در فریب شوم دیگر پاکجانان نیست\nگفت و گو از پاک و ناپاک است\nما به هست آلوده‌ایم، ای پاک! و ای ناپاک\nپست و ناپاکیم ما هستان\nگر همه غمگین، اگر بی غم پاک می‌دانی کیان بودند؟\nآن کبوترها که زد در خونشان پرپر\nسربی سرد سپیده دم\nبی جدال و جنگ\nای به خون خویشتن آغشت‌گان کوچیده زین تنگ آشیان ننگ\nای کبوترها\nکاشکی پر می‌زد آنجا مرغ دردم، ای کبوترها\nکه من ار مستم، اگر هوشیار\nگر چه می‌دانم به هست آلوده مردم، ای کبوترها\nدر سکوت برج بی کس مانده‌تان هموار\nنیز در برج سکوت و عصمت غمگینتان جاوید\nهای پاکان! های پاکان! گوی\nمی‌خروشم زار\nاز مجموعه زمستان", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "کرک جان خوب می خوانی", "link": "https://echolalia.ir/but-sadden-for-heart/", "poem": "بَده … بَد بَد \nچه امیدی؟… چه ایمانی؟… \nکَرَک جان خوب می‌خوانی \nمن این آواز پاکت را دراین غمگین خراب آباد \nچو بوی بال‌های سوخته‌ات پرواز خواهم داد \nگرت دستی دهد با خویش در دنجی فراهم باش \nبخوان آواز تلخت را ، \nولیکن دل به غم مسپار \nکَرَک جان ! بنده‌ی دم باش\nبَده … بَد بَد راه هر پیک و پیغام خبر بسته‌ست \nنه تنها بال و پر ، بال نظر بسته‌ست \nقفس تنگ است و در بسته‌ست \nکَرَک جان ! راست گفتی ، خوب خواندی ، ناز آوازت \nمن این آواز تلخت را \nبَده … بَد بَد … \nدروغین بود هم لبخند و هم سوگند \nدروغین است هر سوگند و هر لبخند \nو حتی دلنشین آواز جفت تشنه‌ی پیوند \nمن این غمگین سرودت را \nهم آواز پرستوهای آه خویشتن پرواز خواهم داد \nبه شهر آواز خواهم داد  \nبَده … بَد بَد … چه پیوندی ؟ چه پیمانی ؟ \nکَرَک جان ! خوب می‌خوانی \nخوشا با خود نشستن، نَرم نَرمَک اشکی افشاندن \nخوشا پیمانه‌ای دور از حریفان گران‌جانی\nشعر آواز کَرَک", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "تا جنون فاصله ای نیست از اینجا که منم", "link": "https://echolalia.ir/%d8%aa%d8%a7-%d8%ac%d9%86%d9%88%d9%86-%d9%81%d8%a7%d8%b5%d9%84%d9%87-%d8%a7%db%8c-%d9%86%db%8c%d8%b3%d8%aa-%d8%a7%d8%b2-%d8%a7%db%8c%d9%86%d8%ac%d8%a7-%da%a9%d9%87-%d9%85%d9%86%d9%85/", "poem": "نشین با من ، با من منشین\nتو چه دانی که چه افسونگر و بی پا و سرم؟\nتو چه دانی که پس هر نگه ساده ی من\nچه جنونی ، چه نیازی ، چه غمی ست؟\nیا نگاه تو ، که پر عصمت و ناز\nبر من افتد ، چه عذاب و ستمی ست؟\nدردم این نیست ولی\nدردم این است که من بی تو دگر\nاز جهان دورم و بی خویشتنم\nپوپکم ! آهوکم!\nتا جنون فاصله ای نیست از اینجا که منم\nمگرم سوی تو راهی باشد\nچون فروغ نگهت\nورنه دیگر به چه کار آیم من\nبی تو ؟ چون مرده ی چشم سیهت\nمنشین اما با من ، منشین\nتکیه بر من مکن ، ای پرده ی طناز حریر\nکه شراری شده ام\nپوپکم ! آهوکم!\nگرگ هاری شده ام", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "شعر زمستان", "link": "https://echolalia.ir/%d8%b4%d8%b9%d8%b1-%d8%b2%d9%85%d8%b3%d8%aa%d8%a7%d9%86/", "poem": "سلامت را نمی خواهند پاسخ گفت\nسرها در گریبان است\nکسی سربرنیارد کرد پاسخ گفتن و دیدار یاران را\nنگه جز پیش پا را دید نتواند\nکه ره تاریک و لغزان است\nوگر دست محبت سوی کس یازی،\nبه اکراه آورد دست از بغل بیرون\nکه سرما سخت سوزان است\nنفس کز گرمگاه سینه می آید برون، ابری شود تاریک\nچو دیوار ایستد در پیش چشمانت\nنفی کاینست، پس دیگر چه داری چشم\nز چشم دوستان دور یا نزدیک؟\nمسیحای جوانمرد من ای پیر پیرهن چرکین\nهوا بس ناجوانمردانه سرد است….آی…..\nدمت گرم و سرت خوش باد\nسلامم را تو پاسخ گوی، در بگشای\nمنم من میهمان هر شبت، لولی وش مغموم\nمنم من سنگ تیپا خورده ی رنجور\nمنم دشنام پست آفرینش، نغمه ناجور\nنه از رومم، نه از زنگم، همان بی رنگ بی رنگم\nبیا بگشای در، بگشای دلتنگم\nحریفا! میزبانا! میهمان سال و ماهت پشت در چون موج میلرزد\nتگرگی نیست، مرگی نیست\nصدایی گر شنیدی، صحبت سرما و دندان ست\nمن امشب آمدستم وام بگذارم\nحسابت را کنار جام بگذارم\nچه می گویی که بیگه شد، سحرشد، بامدادآمد\nفریبت می دهد، بر آسمان این سرخی بعداز سحرگه نیست\nحریفا! گوش سرما برده است این، یادگارسیلی سرد زمستان ست\nو قندیل سپهر تنگ میدان، مرده یا زنده\nبه تابوتِ ستبر ظلمت نه توی مرگ اندود، پنهان ست\nحریفا! رو چراغ باده را بفروز، شب با روز یکسان است\nسلامت را نمی خواهند پاسخ گفت\nهوا دلگیر، درها بسته ،سرها درگریبان، دستها پنهان\nنفسها ابر، دلها خسته و غمگین،\nدرختان اسکلتهای بلور آجین،\nزمین دلمرده، سقف آسمان کوتاه،\nغبار آلوده مهر و ماه،\nزمستان ست", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "شب است", "link": "https://echolalia.ir/%d8%b4%d8%a8-%d8%a7%d8%b3%d8%aa/", "poem": "شب است\nشبی آرام و باران خورده و تاریک\nکنار شهر بی غم خفته غمگین کلبه ای مهجور\nفغانهای سگی ولگرد می اید به گوش از دور\nبه کرداری که گویی می شود نزدیک\nدرون کومه ای کز سقف پیرش می تراود گاه و بیگه قطره هایی زرد\nزنی با کودکش خوابیده در آرامشی دلخواه\nد‌‌‌‌‌َوَد بر چهره ی او گاه لبخندی\nکه گوید داستان از باغ رؤیای خوش آیندی\nنشسته شوهرش بیدار ، می گوید به خود در ساکت پر درد:\nگذشت امروز ، فردا را چه باید کرد ؟\nکنار دخمه ی غمگین\nسگی با استخوانی خشک سرگرم است\nدو عابر در سکوت کوچه می گویند و می خندند\nدل و سرشان به مِی ، یا گرمی انگیزی دگر گرم است\nشب است\nشبی بیرحم و روح آسوده ، اما با سحر نزدیک\nنمی گرید دگر در دخمه سقف پیر\nو لیکن چون شکست استخوانی خشک\nبه دندان سگی بیمار و از جان سیر\nزنی در خواب می گرید\nنشسته شوهرش بیدار\nخیالش خسته ، چشمش تار", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "زیر بارانی که ساعت هاست می بارد", "link": "https://echolalia.ir/%d8%b2%db%8c%d8%b1-%d8%a8%d8%a7%d8%b1%d8%a7%d9%86%db%8c-%da%a9%d9%87-%d8%b3%d8%a7%d8%b9%d8%aa-%d9%87%d8%a7%d8%b3%d8%aa-%d9%85%db%8c-%d8%a8%d8%a7%d8%b1%d8%af/", "poem": "نه چراغ چشم گرگی پیر\nنه نفس های غریب کاروانی خسته و گمراه\nمانده دشت بیکران خلوت و خاموش\nزیر بارانی که ساعت هاست می بارد\nدر شب دیوانه غمگین\nکه چو دشت او هم دل افسرده ای دارد\nدر شب دیوانه غمگین\nمانده دشت بیکران در زیر باران، آه، ساعت هاست\nهمچنان می بارد این ابر سیاه ساکت دلگیر\nنه صدای پای اسب رهزنی تنها\nنه صفیر باد ولگردی\nنه چراغ چشم گرگی پیر", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "شکسته شکسته نتوان گفت", "link": "https://echolalia.ir/%d8%b4%d9%83%d8%b3%d8%aa%d9%87-%d8%b4%d9%83%d8%b3%d8%aa%d9%87-%d9%86%d8%aa%d9%88%d8%a7%d9%86-%da%af%d9%81%d8%aa/", "poem": "شکسته شکسته نتوان گفت\nولی یقین دارم\nدلم ترک خورده،\nندانم این چه داغی، داغ\nبر این شکسته حک خورده\nشناسم آن و نتوان گفت\nکه از کدام دستی\nبر این غریب پیر غمگینم\nچنین به شلاقی، مهیب و آتش بار\nکتک، کتک، کتک خورده\nولی یقین دانم\nدل درون شکسته ام ترک خورده\nگلی، نه برگ گل، نازک\nچگونه وز کدام دست بیرحمی\nچنین چو رگباری، ز مرگ یا تگرگ آسان\nز هر دو سو چو باران تند\nچکاچکا و چک خورده\nبر او چو داغ ننگ\nاگرچه مثل ژاله پاک و بیرنگ است\nچو مهر بی ننگ است\nبر او چو روی رنگیان و ننگیّان\nهزار و صد هزار لک خورده\nچرا دلم چنین زهر کلک سوار، دزد دریاها\nلت و کتک خورده؟\nنمی توان شکسته شکسته ها خواندش\nولی یقین دارم\nز دست بی همه چیزان\nدلم ترک خورده، هزار و بیش از آن\nکتک، کتک، کتک خورده\nترک، ترک، ترک خورده", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "قاصدک هان چه خبر آوردی", "link": "https://echolalia.ir/%d9%82%d8%a7%d8%b5%d8%af%da%a9-%d9%87%d8%a7%d9%86-%da%86%d9%87-%d8%ae%d8%a8%d8%b1-%d8%a2%d9%88%d8%b1%d8%af%db%8c-%d8%a7%d8%ae%d9%88%d8%a7%d9%86-%d8%ab%d8%a7%d9%84%d8%ab/", "poem": "قاصدک هان چه خبر آوردی ؟\nاز کجا وز که خبر آوردی ؟\nخوش خبر باشی اما اما\nگرد بام و در من\nبی ثمر می گردی\nانتظار خبری نیست مرا\nنه ز یاری، نه ز دیّار و دیاری باری\nبرو آنجا که بود چشمی و گوشی با کس\nبرو آنجا که تو را منتظرند\nقاصدک\nدر دل من همه کورند و کرند\nدست بردار از این در وطن خویش غریب\nقاصد تجربه های همه تلخ\nبا دلم می گوید\nکه دروغی تو، دروغ\nکه فریبی تو، فریب !\nقاصدک\nهان … ولی … آخر … ای وای\nراستی آیا رفتی با باد ؟\nبا توام آی کجا رفتی ؟ آی !\nراستی آیا جایی خبری هست هنوز؟\nمانده خاکستر گرمی جایی؟\nدر اجاقی طمع شعله نمی بندم\nخردک شرری هست هنوز؟\nقاصدک\nابر های همه عالم شب و روز\nدر دلم می گریند", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "هوا سرد است و برف آهسته می بارد", "link": "https://echolalia.ir/%d9%87%d9%88%d8%a7-%d8%b3%d8%b1%d8%af-%d8%a7%d8%b3%d8%aa-%d9%88-%d8%a8%d8%b1%d9%81-%d8%a2%d9%87%d8%b3%d8%aa%d9%87-%d9%85%db%8c-%d8%a8%d8%a7%d8%b1%d8%af-%d8%a7%d8%ae%d9%88%d8%a7%d9%86-%d8%ab%d8%a7/", "poem": "هوا سرد است و برف آهسته بارد\nز ابری ساکت و خاکستری رنگ\nزمین را بارش مثقال، مثقال\nفرستد پوشش فرسنگ، فرسنگ\nسرود کلبه ی بی روزن شب\nسرود برف و باران است امشب\nولی از زوزه های باد پیداست\nکه شب مهمان توفان است امشب\nدوان بر پرده های برفها، باد\nروان بر بالهای باد، باران\nدرون کلبه ی بی روزن شب،\nشب توفانی سرد زمستان\nآواز سگها\n-«زمین سرد است و برف آلوده و تر،\nهوا تاریک و توفان خشمناک است؛\nکشد – مانند گرگان – باد، زوزه،\nولی ما نیکبختان را چه باک است؟»\n«کنار مطبخ ارباب، آنجا،\nبر آن خاک اره های نرم خفتن\nچه لذت بخش و مطبوع است، و آنگاه\nعزیزم گفتم و جانم شنفتن»\n-«وز آن ته مانده های سفره خوردن»\n-«و گر آن هم نباشد استخوانی»\n-«چه عمر راحتی دنیای خوبی\nچه ارباب عزیز و مهربانی !»\n-«ولی شلاق! این دیگر بلایی ست»\n-«بلی، اما تحمل کرد باید\nدرست است اینکه الحق دردناک است\nولی ارباب آخر رحمش آید\nگذارد چون فروکش کرد خشمش\nکه سر بر کفش و بر پایش گذاریم\nشمارد زخمهامان را و ما این-\nمحبت را غنیمت می شماریم…»\n۲\nخروشد باد و بارد همچنان برف\nز سقف کلبه ی بی روزن شب\nشب توفانی سرد زمستان\nزمستان سیاه مرگ مرکب\nآواز گرگها\n-«زمین سرد است و برف آلوده و تر\nهوا تاریک و توفان خشمگین است\nکشد – مانند سگها – باد، زوزه\nزمین و آسمان با ما به کین است»\n-«شب و کولاک رعب انگیز و وحشی\nشب و صحرای وحشتناک و سرما\nبلای نیستی، سرمای پر سوز\nحکومت می کند بر دشت و بر ما»\n-«نه ما را گوشه ی گرم کنامی\nشکاف کوهساری، سر پناهی»\n-«نه حتی جنگلی کوچک، که بتوان\nدر آن آسود بی تشویش، گاهی»\n-«دو دشمن در کمین ماست، دایم\nدو دشمن می دهد ما را شکنجه\nبرون : سرما درون : این آتش جوع\nکه بر ارکان ما افکنده پنجه»\n-«و اینک سومین دشمن که ناگاه\nبرون جست از کمین و حمله ور گشت\nسلاح آتشین بی رحم بی رحم\nنه پای رفتن و نی جای برگشت»\n-«بنوش ای برف ! گلگون شو، برافروز\nکه این خون، خون ما بی خانمانهاست\nکه این خون، خون گرگان گرسنه ست\nکه این خون، خون فرزندان صحراست»\n-«درین سرما، گرسنه، زخم خورده،\nدویم آسیمه سر بر برف چون باد\nولیکن عزت آزادگی را\nنگهبانیم، آزادیم، آزاد»", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "لحظه ی دیدار نزدیک است", "link": "https://echolalia.ir/%d9%84%d8%ad%d8%b8%d9%87-%db%8c-%d8%af%db%8c%d8%af%d8%a7%d8%b1-%d9%86%d8%b2%d8%af%db%8c%da%a9-%d8%a7%d8%b3%d8%aa/", "poem": "لحظه ی دیدار نزدیک است\nباز من دیوانه ام، مستم\nباز می لرزد، دلم، دستم\nبازگویی در جهان دیگری هستم\nهای! نخراشی به غفلت\nگونه ام را، تیغ!\nهای! نپریشی صفای\nزلفکم را، دست!\nآبرویم را نریزی، دل!\nای نخورده مست!\nلحظه ی دیدار نزدیک است\nشعر لحظه‌ آخر از دفتر شعر زمستان\nهمه گویند که: تو عاشق اویی \nگرچه دانم همه کس عاشق اویند \nلیک می‌ترسم، یا رب \nنکند راست بگویند؟\nشعر لحظه از دفتر شعر زمستان", "poet_nationality": "ایرانی", "poet_name": "مهدی اخوان ثالث", "poet_link": "https://echolalia.ir/category/sher/iranian-poets/mehdi-akhavan-sales/"}
{"title": "و این شعر در آن روز", "link": "https://echolalia.ir/%d9%88-%d8%a7%db%8c%d9%86-%d8%b4%d8%b9%d8%b1-%d8%af%d8%b1-%d8%a2%d9%86-%d8%b1%d9%88%d8%b2/", "poem": "یک روز،\nبل‌که پنجاه سال دیگر\nموهای نوه‌ات را نوازش می‌کنی\nدر ایوان پاییز\nو به شعرهای شاعری می‌اندیشی\nکه در جوانی‌ات\nعاشق تو بود\nشاعری که اگر زنده بود\nهنوز هم می‌توانست\nموهای سپیدت را\nبه نخستین برف زمستان تشبیه کند\nو در چین دور چشمانت\nحروف مقدس نقر شده بر کتیبه‌های کهن را بیابد\nیک روز\nبل‌که پنجاه سال دیگر\nترانه‌ی من را از رادیو خواهی شنید\nدر برنامه‌ی مروری بر ترانه‌های کهن شاید\nو بار دیگر به یادخواهی آورد\nسطرهایی را\nکه به صله‌ی یک لب‌خند تو نوشته شدند.\nتو مرا به یاد خواهی آورد بدون شک\nو این شعر در آن روز\nتازه‌ترین شعرم برای تو خواهد بود", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "اگر شبی فانوس نفسهای من خاموش شد", "link": "https://echolalia.ir/%d8%a7%da%af%d8%b1-%d8%b4%d8%a8%db%8c-%d9%81%d8%a7%d9%86%d9%88%d8%b3-%d9%86%d9%81%d8%b3%d9%87%d8%a7%db%8c-%d9%85%d9%86-%d8%ae%d8%a7%d9%85%d9%88%d8%b4-%d8%b4%d8%af/", "poem": "اگر شبی فانوس  نفسهای من خاموش شد،\nاگر به حجله آشنایی\nدر حوالی  خیابان خاطره برخوردی\nو عده ای به تو گفتند\nکبوترت در حسرت پر کشیدن پرپر زد\nتو حرفشان را باور نکن\nتمام این سالها کنار من بودی\nکنار دلتنگی دفاترم\nدر گلدان چینی اتاقم\nدر دلم…\nتو با من نبودی و من با تو بودم\nمگر نه که با هم بودن\nهمین علاقه ساده سرودن فاصله است؟\nمن هم هر شب\nشعرهای نو سروده باران و بسه را\nبرای تو خواندم\nهر شب، شب بخیری به تو گفتم\nو جواب تو را\nاز آنسوی سکوت خوابهایم شنیدم\nتازه همین عکس طاقچه نشین تو\nهمصحبت تمام دقایق تنهایی من بود\nفرقی نداشت که فاصله دستهامان\nچند فانوس ستاره باشد،\nپس دلواپس انزوای این روزهای من نشو،\nاگر به حجله ای خیس\nدر حوالی خیابان خاطره برخوردی", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "در همین حدود", "link": "https://echolalia.ir/%d8%af%d8%b1-%d9%87%d9%85%db%8c%d9%86-%d8%ad%d8%af%d9%88%d8%af-%db%8c%d8%ba%d9%85%d8%a7-%da%af%d9%84%d8%b1%d9%88%db%8c%db%8c/", "poem": "سعی کردم که همیشه\nبه سادگی اولین سلاممان باشم\nبه سادگی سکوتمان در پنجشنبه دیدار\nبه سادگی واپسین دست تکان دادنم،\nدر کوچه بی چراغ\nمی خواستم کودکان ستاره زبان مرا بفهمند\nمی خواستم که هیچ ابهامی،\nدر گزارش گریه های نباشد\nمی خواستم از اهالی شنزار و شتر گرفته،\nتا برف نشینان قبیله قطب،\nهمصحبت سادگی ام باشند\nاحساس می کنم،\nتمام سادگان این سیاره همسایه منند\nناجی علی و حنزله وصله پوشش را\nبیشتر از ون گوگ دوست دارم،\nکه درختان را بنفش می کشید،\nآسمان را صورتی\nو خاک را قرمز\nاین را برای خوش آیند هیچ چهره ای نگفتم\nدوست دارم به جای سمفونی بتهون\nصدای ویولن نواز کور خیابان ولی عصر را بشنوم\nدلم می خواست که حافظ\nاین همراه همیشه حافظه ام\nیکبار به سمت سواحل سادگی می آمد\nمی خواستم کتابت او را\nبه زبان زلال نوزادان بی زنگار ببینم\nمی خواستم ببینم آن ساده دل،\nبا واژه های کوچه نشین چه می کند\nهی آرزوی محال\nآرزوی محال…\nو تو\nدختر بی بازگشت گریه ها\nاز یاد نبر که ساده نویسی\nهمیشه نشان ساده دلی نیست\nپس اگر هنوز\nبعد از گواهی گریه ها در دفترم می نویسم:\n« باز می گردی»\nبه ساده دل بودنم نخند\nاشتباهِ مشترک تمام شاعران این است\nکه پیشگویان خوبی نیستند", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "من خواب می بینم، پس هستم", "link": "https://echolalia.ir/%d9%85%d9%86-%d8%ae%d9%88%d8%a7%d8%a8-%d9%85%db%8c-%d8%a8%db%8c%d9%86%d9%85%d8%8c-%d9%be%d8%b3-%d9%87%d8%b3%d8%aa%d9%85-%db%8c%d8%ba%d9%85%d8%a7-%da%af%d9%84%d8%b1%d9%88%db%8c%db%8c/", "poem": "همیشه حواسم به بی صبری این دل ساده بود\nنه وقتی برای رج زدن روزهای رد شده داشتم،\nنه حتا فرصتی\nکه دمی نگاهی به عقربه ثانیه شمار ساعت بیندازم\nبا آرزوهای آنور ِ دیوار زندگی کردم\nبا خوابهای برباد رفته\nمنتظر بودم روزی بیاید،\nکه همه در خیابان به یکدیگر سلام کنند،\nچراغ ِ تمام چهار راهها سبز می شود\nو همسایه ها،\nخواب ِ پراید ِ سفید و موبایل بدون قسط\nو کابوس ِ چک برگشتی نبینند\nچاقو تیز کن ها بادکنک بفروشند\nو سر و کله تو\nاز آنسوی سایه سار فانوسها پیدا شود\nهنوز هم منتظرم\nاز گریه های مکررم خجالت نمی کشم\nسکوت بیمارستان ِ بیداری را رعایت نمی کنم\nکاری به حرف و حدیث این و آن ندارم\nدکارت هم هر چه می خواهد بگوید\nمن خواب می بینم،\nپس هستم", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "دیوارِ کوچه‌ی‌ ما هم‌سن‌ سالمونه‌", "link": "https://echolalia.ir/%d8%af%db%8c%d9%88%d8%a7%d8%b1%d9%90-%da%a9%d9%88%da%86%d9%87%e2%80%8c%db%8c%e2%80%8c-%d9%85%d8%a7-%d9%87%d9%85%e2%80%8c%d8%b3%d9%86%e2%80%8c-%d8%b3%d8%a7%d9%84%d9%85%d9%88%d9%86%d9%87%e2%80%8c/", "poem": "دیوار کوچه‌ی‌ ما هم‌سن‌ سالمونه‌ !\nاون‌ سرگذشت‌ نسل‌ خاکستر می‌دونه‌ !\nما آرزوهامون‌ رو آجراش‌ نوشتیم‌ !\nگفتیم‌ که‌ تو جهنم‌ دنبال‌ یه‌ بهشتیم‌ !\nتو بچه‌گی‌ نوشتیم‌ : یا مرگ‌ یا مصدق‌ !\nنفت‌ ترانه‌ کردیم‌ ، ما بچه‌های‌ عاشق‌ !\nتو فصل‌ِ نوجوونی‌ داس‌ چکش‌ کشیدیم‌ !\nاعدام زنبقار  با داس‌ حیله‌ دیدیم‌ !\nفصل‌ جوونی‌ ما دیوار خسته‌ی‌ سرد ،\nپیراهن‌ قشنگ‌ شب‌نامه‌ رُ به‌ تن‌ کرد !\nاز آسمون‌ صدای‌ بال‌ کبوتر اومد !\nتقویم‌ خون‌ ورق‌ خورد ! گفتن‌ قُرُق‌ سر اومد !\nامّا نشد رهایی‌ شعری‌ بشه‌ رو دیوار !\nما جنگ دوره کردیم تو بهت‌ دود رگبار !\nوقتی‌ شقیقه‌هامون‌ جوگندمی‌ شد آخر ،\nتو آسیاب‌ صبر اون‌ جنگ‌ نابرابر !\nدیوار کوچه‌ زخمی‌ از خنجر بلا بود !\nشعرای‌ یادگاریش‌ با اشک‌ مادرا بود !\nاون‌ زخما رُ پوشوندن‌ با رنگ‌ ننگ‌ انکار !\nگفتن‌ : نوشتن‌ از عشق‌ ممنوعه‌ روی‌ دیوار !\nما پا به‌ پای‌ دیوار ویرون‌ شدیم‌ ، تکیدیم‌ !\nحرفای‌ قلبمون‌ رو آجراش‌ ندیدیم‌ !\nحالا دیگه‌ رو دیوار چیزی‌ نمونده‌ باقی‌ ،\nجز آگهی‌ِ مرگ‌ِ هم‌کوچه‌های‌ یاغی‌ !\nهم کوچه های یاغی !\nهم کوچه های یاغی !\nچیزی نمونده باقی !\nچیزی نمونده باقی !", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "تو را دوستتر می دارم از سرزمین خویش", "link": "https://echolalia.ir/%d8%aa%d9%88-%d8%b1%d8%a7-%d8%af%d9%88%d8%b3%d8%aa%d8%aa%d8%b1-%d9%85%db%8c-%d8%af%d8%a7%d8%b1%d9%85-%d8%a7%d8%b2-%d8%b3%d8%b1%d8%b2%d9%85%db%8c%d9%86-%d8%ae%d9%88%db%8c%d8%b4/", "poem": "تو را دوست تر می دارم از سرزمین خویش\nسرزمینی که خلاصه ی بند است\nو پیراهن حبسیان را\nبه عریانی جان من خشیده\nهم از روز نخست میلاد دیده گان گریانم\nدوست ترت می دارم از خورشید\nکه دیری ست سرزدن در این دامنه را به حیله لاف می زند\nدوست ترت می دارم از ماه\nکه جراحت پنجه ی هزار پلنگ عاشق را بر چهره دارد\nدوست ترت می دارم از پرندگان\nکه لال می گذرند\nاز آبشار\nکه ذبح هزار عقاب سر چشمه را خبر می دهد\nبا کف خون سرخ موج هایش\nاز درختان\nکه دسته ی جانی تیغ تبر می شوند\nو برادران هم ریشه را درو می کنند\nدوست ترت می دارم از تمام انسان ها\nکه عصمت نام خود را برافروخته اند\nبه یکی بوسه بر دست بی ترحم سلاخ\nتو را دوست تر می دارم از رویاهای خویش\nچرا که تو به بار نشستن تمام رویاهایی\nبرآوردِ تمام آرزو ها\nمرا از رفاقتی بی مرز سرشار می کنی\nتا دوست بدارم جهان پیرامون خود را\nآبشار خورشید درختان را\nپرندگان ماه سرزمینم را\nو تو را\nیغما گلرویی", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "تو را دوست می دارم", "link": "https://echolalia.ir/%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d9%85%db%8c-%d8%af%d8%a7%d8%b1%d9%85-%db%8c%d8%ba%d9%85%d8%a7-%da%af%d9%84%d8%b1%d9%88%db%8c%db%8c/", "poem": "تو را دوست می دارم\nبه سان کودکی\nکه آغوشِ گشوده ی مادر را\nشمع بی شعله ای که جرقّه را\nنرگسی که آینه ی بی زنگارِ چشمه را\nتو را دوست می دارم\nبه سان تندیس میدانی بزرگ\nکه نشستن گنجشک کودچکی را بر شانه اش\nو محکومی\nکه پیده ی انجام را\nتو را دوست می دارم\nبه سان کارگری\nکه استوای روز را\nتا در سایه ی دیوار دست سازّ خویش\nقیلوله کند", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "می آمیزم سیاهی شب را", "link": "https://echolalia.ir/%d9%85%db%8c-%d8%a2%d9%85%db%8c%d8%b2%d9%85-%d8%b3%db%8c%d8%a7%d9%87%db%8c-%d8%b4%d8%a8-%d8%b1%d8%a7-%db%8c%d8%ba%d9%85%d8%a7-%da%af%d9%84%d8%b1%d9%88%db%8c%db%8c/", "poem": "می آمیزم سیاهی شب را\nبا سفیدی روز\nکه خود عصاره ی رنگین کمان است\nتا خاکستری را بر گزینم\nبرای ترسیم آسمان سرزمین خویش\nبر حاشیه ی سوریِ بوم\nشن زاری تفته را نقاشی می کنم\nبا سرچشمه ای که خواب گاه اژدهاست!\nخورشیدی قراضه را پرچ می کنم بر آسمان\nبا عبور تاریک کلاغان در حاشیه و\nخبرکشانِ مرده به تازیانه ی باد\nاینجا ایران است\nو من\nتو را دوست می دارم", "poet_nationality": "ایرانی", "poet_name": "یغما گلرویی", "poet_link": "https://echolalia.ir/category/sher/iranian-poets/yaghma-golrouee/"}
{"title": "سرود عشق", "link": "https://echolalia.ir/%d8%b3%d8%b1%d9%88%d8%af-%d8%b9%d8%b4%d9%82/", "poem": "من گَوزنم تو آهو\nپرنده تو و درخت من\nتو آفتاب و من برف\nتو روز هستی و من رویا\nشب‌ها از دهان خفته‌ام\nپرنده‌ای طلایی پر می‌کشد به سوی تو\nصدایش روشن است\nبال‌هایش رنگی\nسرودِ عشق می‌خواند برای تو\nسرود مرا", "poet_nationality": "آلمان", "poet_name": "هرمان هسه", "poet_link": "https://echolalia.ir/category/sher/german-poet/hermann-hesse/"}
{"title": "بسیار دیر", "link": "https://echolalia.ir/%d8%a8%d8%b3%db%8c%d8%a7%d8%b1-%d8%af%db%8c%d8%b1/", "poem": "آن‌زمان که من\nاز احتیاج جوانی و شرم\nبه سوی تو آمدم با تمنا\nتو خندیدی\nو از عشق من یک بازی ساختی\nحالا خسته‌ای\nو دیگر بازی نمی‌کنی\nبا چشم‌های تاریک\nبه سوی من می‌نگری\nاز روی احتیاج\nو می‌خواهی عشقی را داشته باشی\nکه من داده بودم به تو\nدریغا\nکه آن عشق از بین رفته است\nو من نمی‌توانم بازگردم\nروزگاری آن عشق مال تو بود\nحالا دیگر هیچ نامی را نمی‌شناسد\nو می‌خواهد تنها باشد", "poet_nationality": "آلمان", "poet_name": "هرمان هسه", "poet_link": "https://echolalia.ir/category/sher/german-poet/hermann-hesse/"}
{"title": "غریب است سرگردانی در مه", "link": "https://echolalia.ir/%d8%ba%d8%b1%db%8c%d8%a8-%d8%a7%d8%b3%d8%aa-%d8%b3%d8%b1%da%af%d8%b1%d8%af%d8%a7%d9%86%db%8c-%d8%af%d8%b1-%d9%85%d9%87/", "poem": "غریب است سرگردانی در مه\nآنجا که تنهاست هرسنگ و بوته ای\nو هیچ درختی درخت دیگر را نمی بیند\nهمه تنهایند\nپر از دوست بود دنیا برایم\nآنوقت که زندگی ام نور بود\nاینک که مه فرو می افتد\nدیگر کسی قبل رویت نیست\nراستی که هیچکس عاقل نمی شود\nمگر اینکه تاریکی را بشناسد\nکه خاموش و گریز ناپذیر\nاز همه جدا می کند او را\nغریب است در مه سرگردان شدن\nزندگی تنها بودن است\nهیچ کس چیز دیگری نمی شناسد\nهمه تنهایند", "poet_nationality": "آلمان", "poet_name": "هرمان هسه", "poet_link": "https://echolalia.ir/category/sher/german-poet/hermann-hesse/"}
{"title": "شباهنگام به سوی تو آمدم", "link": "https://echolalia.ir/i-came-to-you-at-night/", "poem": "دوستت دارم که\nچنین\nدیوانه‌وار و نجوا کنان\nشباهنگام به سوی تو آمدم\nکه دوستت دارم\nو تا فراموشم نتوانی کرد\nروانت را با خود بردم\nبا من است\nروان تو\nهم اکنون\nبرای من است\nبه تمامی\nدر خوشی‌ها\nو\nناخوشی‌ها\nو\nهیچ فرشته‌ای\nنخواهد توانست\nتو را از\nعشق سرکش و سوزان من\nرهایی بخشد", "poet_nationality": "آلمان", "poet_name": "هرمان هسه", "poet_link": "https://echolalia.ir/category/sher/german-poet/hermann-hesse/"}
{"title": "پرسه زدن در مه", "link": "https://echolalia.ir/%d9%be%d8%b1%d8%b3%d9%87-%d8%b2%d8%af%d9%86-%d8%af%d8%b1-%d9%85%d9%87/", "poem": "شگفت است، پرسه زدن در مه!\nهر سنگی و هر بوته ای تنهاست،\nهیچ درختی، درخت دیگر را نمی بیند،\nهمه تنهایند.\nزندگی برایم پر فروغ بود\nآن گاه که جهانم پر از یاران بود؛\nاکنون دگر مه فرو افتاده است،\nدیگر هیچ چیز به دیده در نیاید.\nبراستی خردمند نیست\nآن که تاریکی را نشناسد\nتاریکی ای که پیوسته و آهسته\nاو را از همگان جدا می سازد.\nشگفت است، پرسه زدن در مه\nزندگی انزوایی ست.\nهیچ کس، هیچ کس را نمی شناسد\nهمه تنهایند.", "poet_nationality": "آلمان", "poet_name": "هرمان هسه", "poet_link": "https://echolalia.ir/category/sher/german-poet/hermann-hesse/"}
{"title": "آفریقا مادر ما", "link": "https://echolalia.ir/%d8%a2%d9%81%d8%b1%db%8c%d9%82%d8%a7-%d9%85%d8%a7%d8%af%d8%b1-%d9%85%d8%a7/", "poem": "آفریقا،\nمادر ما:\nنا شکیبا\nاما\nمردد\nچونان رودی\nکه به دریا می‌ریزد\nآفریقا،\nمادر بینوای ما\nبیمار رو در مرگ،\nولی مصمم\nآزادی را\nبه کودکانت\nهدیه می‌کنی\nآفریقا\nدر آغوش تو\nدیری‌ست\nکودکانمان را\nتابی نیست\nآفریقا\nبر زانوی تو\nدیری‌ست\nکودکان\nبازی نمی‌کنند\nلب بسته‌اند\nو نمی‌خواهند\nبه تقدیرشان گردن بنهند\nنقاب بی‌تفاوتی\nو سازشکاری بلاشرط را\nبه کناری نهاده‌اند\nدیگر\nخوش ندارند\nکودک باشند\nآفریقا\nفریاد فرزندانت\nبر کوهستان‌ها فرو می‌بارد\nچونان رگباری ناگهانی\nو به دره‌هایت می‌پیچد\nچونان سیلی\nکه\nعلفزاران و کشتزارها را\nمی‌روید\nدیگر امروز\nزخمهامان را\nرودهایت درمان نمی‌کنند\nو کشتزارانت،\nپناهمان نمی‌دهند\nآفریقا\nکوهستانهایت\nاز فریاد عدالت‌خواهی\nمبارزان یکدل راه آزادی\nآکنده است.", "poet_nationality": "آفریقای‌جنوبی", "poet_name": "ایلوا ماکی", "poet_link": "https://echolalia.ir/category/sher/south-african-poets/ilva-macky/"}
{"title": "مجوسان", "link": "https://echolalia.ir/majus/", "poem": "هان تا ابد به چشم دل می‌توانم ببینم:\nاختران، در لاجوردی بی کران سپهر پیدا و نا پیدا می شوند،\nمردمان ناخرسند رنگ رخ باخته در جامه های رنگین شق و رقشان،\nبا همه ی رخساره های چروکیده‌ی شان که چونان خرسنگ‌های باران خورده است،\nو دیدگان همگی شان وامانده و به امید دوباره پیدا کردن چیزی‌اند.\nگیتی،سوگند به غوغای جولجوتای ناخرسند…\nاین آیین رمزین مهارناشدنیی است، بر زمین ددمنش.\n۱-طبق متن انجیل متا، زرتشتیان از مشرق زمین تولد عیسی را تشخیص داده و از پی آن به اورشلیم رفتند. در انجیل متا چنین آمده‌است: ... پس از تولّد او مجوسانی(the magi) از مشرق زمین به اورشلیم آمده پرسیدند: «کجاست آن نوزاد که پادشاه یهود است؟ ما طلوع ستاره ی او را دیده و برای پرستش او آمده‌ایم.»\n۲-کلواری یا به ارمنی گلگتا به عربی جلجتا:\nنام تپه ای است که مسیح را بدا ر آویختند.", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "آواز انگوس آواره", "link": "https://echolalia.ir/%d8%a2%d9%88%d8%a7%d8%b2-%d8%a7%d9%86%da%af%d9%88%d8%b3-%d8%a2%d9%88%d8%a7%d8%b1%d9%87/", "poem": "به درختسار فندق رفتم\nچرا که در سرم آتشی بود\nشاخه‌ای برکندم و پوستش برکشیدم\nو گیلاسی را بر قلاب سر نخ آویختم\nو چون پروانه‌هایی سپید پرکشیدند\nستاره‌هایی پروانه آسا چشمک می‌زدند.\nگیلاس را به درون رود افکندم\nو ماهی قزل آلای سیمین فام را برگرفتم.\nهنگامیکه آنرا به زمین انداختم\nرفتم تا که آتشی را بر فروزم\nاما چیزی در روی زمین لغزید\nو آوایی مرا به نام خواند\nچراکه آن دختری درخشنده گشته بود\nبا شکوفه‌های سیب بر گیسویش\nاو بود که مرا بنام خواند و گریخت\nو در هوای رو به روشنی پنهان شد.\nاگرچه کنون پیرم و آواره ای سرگردان\nدر میان سرزمین‌های تهی و تپه زارها\nخواهمش یافت او را که بکجا رفته ست\nلبانش را بوسه خواهم زد و دستش بدست خواهم گرفت\nو در میان علفزارهای بلند تکه تکه راه خواهیم رفت\nو در هنگامی پیاپی خواهیم کند تا تمام شوند\nسیب‌های سیمین ماه\nسیب‌های زرین خورشید", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "زمان در می‌چکد به پژمردگی", "link": "https://echolalia.ir/%d8%b2%d9%85%d8%a7%d9%86-%d8%af%d8%b1-%d9%85%db%8c%e2%80%8c%da%86%da%a9%d8%af-%d8%a8%d9%87-%d9%be%da%98%d9%85%d8%b1%d8%af%da%af%db%8c/", "poem": "زمان در می‌چکد به پژمردگی\nچو شمعی همه سوخته\nو کوه‌ها و درختزار‌ها\nز آهنگ روزی در آزردگی، ز آهنگ روزی در آزردگی\nزدردی که آمد به دل دوخته\nز شوریده گشتن به گه گاه بیزارها\nفتادست ز پا او ز افسردگی", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "تمناهای من", "link": "https://echolalia.ir/%d8%aa%d9%85%d9%86%d8%a7%d9%87%d8%a7%db%8c-%d9%85%d9%86/", "poem": "این می پنداشتم که دمبل و شمشیر\nجوانی را می‌دارد ماندگار\nو نیازی نیست هیچ بیش از آن\nتا که پیکر تازه دارد روزگار\nآه چه کس از پیش توانستی بگفت\nگاه پیری عشق را از دل برُفت؟\nگرچه در سینه‌ام باشد گفتارها\nآن کدامین زن را باور می‌شود\nکه دگر نیستم پیری نزار\nکیست کو اینجا داور می‌شود؟\nآه چه کس از پیش توانستی بگفت\nگاه پیری عشق را از دل برُفت؟\nپاک ناگشت از دل تمناهای من\nآن دل که اندر شور بود\nمی به انگاشتم تنم را می بسوخت\nلیک مرگ رابستری در گور بود\nاما چه کس از پیش توانستی بگفت\nگاه پیری عشق را از دل برُفت؟", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "پرنده های سپید", "link": "https://echolalia.ir/%d9%be%d8%b1%d9%86%d8%af%d9%87-%d9%87%d8%a7%db%8c-%d8%b3%d9%be%db%8c%d8%af/", "poem": "می‌خواهم که ما پرنده‌های سپیدی بودیم ، دلدارمن،\nبر فراز کف کرده‌ی موج!\nخسته از شراره ی شهاب\nپیش از آنکه بگریزد و پنهان شود ز اوج\nو تابش ستاره ی آبی به گرگ و میش پگاهان\nآویخته از لبه ی آسمان به زیر\nبیدار کرده در دلهامان، نازنین من\nاندوهی که نخواهد مرد به دلپذیر\nآن به رویا درشدگان افتاده از پا\nبر زنبق ها و رز ها، ژاله افشانند\nآه ، به رویا مبین شان ، دلدار من\nکه شراره‌های شهاب نهفته می‌شوند اگرچه رخشانند،\nو تابش آن ستاره آبی به گرگ و میش پگاهان،\nکه به درنگ آویخته ست به فرو افتادن ژاله\nزیرا که می‌خواهم تو و من ،در پرسه بر فراز موج کف کرده،\nپرنده های سپیدی می‌شدیم، واله !\nمن در شگفتم از بی شمار جزیره ها\nو بسیار از کناره های چاودانه ی داننان*\nکه حتما زمان ما را فراموش خواهد کرد\nو اندوه دیگر برما نخواهد نشست مانان\nبزودی از زنبق و رز به دور می‌شویم ،\nخواهیم سوخت در شراره ها\nمگر آنکه بودیم پرنده های سپید ، ناز من\nشناور بر فراز موج کف کرده در گداره ها!\n*دانان‌ها خدایان ایرلند پیش از مسیحیت بودند و درسرزمین آنها مردمان چون پری‌ها به زندگی جاودان می‌رسیدند.", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "جزیره ی دریاچه ی اینیسفری", "link": "https://echolalia.ir/%d8%ac%d8%b2%db%8c%d8%b1%d9%87-%db%8c-%d8%af%d8%b1%db%8c%d8%a7%da%86%d9%87-%db%8c-%d8%a7%db%8c%d9%86%db%8c%d8%b3%d9%81%d8%b1%db%8c/", "poem": "اینک بر می‌خیزم و می‌روم، می‌روم به اینیسفری،\nو با خاک رس و جگن کلبه‌ی کوچکی می‌سازم ؛\nوکندوی زنبور عسلی خواهم داشت و نه ردیف لوبیا به وری،\nو به شادی خواهم زیست تنها و بخود می‌پردازم\nو مرا در آنجا آرامشی خواهد بود ، زیرا که آرامش  آهسته می‌چکد،\nمی‌چکد از پرده‌ی پگاه تا آنجا که آوای جیر جیرک می‌آید؛\nآنجا که نیمه شب کورسویی بیش نیست و نیمروز درتابشی سرخ می‌تپد.\nو دیرگاه روز صدای پرزدن بال‌های سهره می‌آرد.\nاینک بر می‌خیزم و می‌روم، چرا که همیشه شب و روز،\nمی‌شنوم نجوای آب‌های دریاچه را که می‌پیچند به ساحل؛\nانگاه که ایستاده‌ام به جاده و یا یه خاکستری رهگذارهای سوز\nمن می‌شنوم آن نجوا که می‌شود به ژرف دل", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "از شاعر به دلدارش", "link": "https://echolalia.ir/%d8%a7%d8%b2-%d8%b4%d8%a7%d8%b9%d8%b1-%d8%a8%d9%87-%d8%af%d9%84%d8%af%d8%a7%d8%b1%d8%b4/", "poem": "من بر تو می‌آرم با دستانی سپاس گذار\nدفترهای خویش را ز رویاهای بیشمار،\nزنی سپید کین شور را خسته ست\nهمچون شنهای خاکستری که خسته‌اند از موج‌زار،\nو بادلی که کهنه تر از آفریده ست.\nکین آتش بی‌رنگ زمان بسوخت:\nزنی سپید و رویاهای بیشمار\nمن بر تو می‌آرم این شور را که دل بدوخت.", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "اگر چه در روزهای درخشانت هستی", "link": "https://echolalia.ir/%d8%a7%da%af%d8%b1-%da%86%d9%87-%d8%af%d8%b1-%d8%b1%d9%88%d8%b2%d9%87%d8%a7%db%8c-%d8%af%d8%b1%d8%ae%d8%b4%d8%a7%d9%86%d8%aa-%d9%87%d8%b3%d8%aa%db%8c/", "poem": "اگر چه در روزهای درخشانت هستی،\nصداهایی در میان جمعیت\nو دوستان جدید سرگرم ستودنت،\nنامهربان و مغرور نباش،\nبلکه به دوستان قدیمی بیشتر از هر چیز دیگری فکر کن:\nسیل تلخ زمان برخواهد خاست،\nزیباییت نابود می‌شود و از دست می‌رود\nبرای تمامی چشم‌ها به جز این چشم‌ها.", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "پوشش شعر من", "link": "https://echolalia.ir/%d9%be%d9%88%d8%b4%d8%b4-%d8%b4%d8%b9%d8%b1-%d9%85%d9%86/", "poem": "پوشش شعر من\nبر تن شعرم لباسی بافتم\nبعد با زردوزی اش آراستم\nنقش هایی از اساطیر کهن\nروی سر تا پای آن انداختم\nعده ای ابله ولی آن جامه را\nاز تن شعرم برون آورده اند\nبعد آن را بر تن خود کرده اند\nپیش چشم عالم این نابخردان\nشعر را انگار آنها گفته اند\nجامه ات را شعر من وا کن رها کن\nهر که بردش تو مگو ول کن حیا کن\nبی مهاباتر! از این بهتر! چه خواهی\nلخت و بی جامه بگرد اینجا صفا کن", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "چه کسی خواب دید", "link": "https://echolalia.ir/%da%86%d9%87-%da%a9%d8%b3%db%8c-%d8%ae%d9%88%d8%a7%d8%a8-%d8%af%db%8c%d8%af/", "poem": "چه کسی خواب دید\nزیبایی مثل یک رویا می گذرد؟\nبرای این لبان سرخ، با تمام غرور ماتم زده شان\nآن چنان غمگین\nکه ممکن نیست هیچ شگفتیِ جدیدی روی دهد.\nتروی\nدر یک پرتوی برافروخته ی آیینِ مرده سوزان از میان رفت،\nو فرزندان یوسنا مردند.\nما و دنیای طاقت فرسا در حال عبوریم\nدر میان روح آدمیان\nکه سست می شود و جایش را به دیگری می دهد\nمثل آب های رنگ باخته در جریان تند زمستانی شان\nدر زیر ستاره های در حال گذر دریای آسمان\nدر این چهره ی تنها زندگی می کند.\nتعظیم کنید فرشتگان مقرب در منزلگاه تاریکتان !\nقبل از این که بوده باشید یا هر قلبی تپیده باشد\nمردی خسته و مهربان در جایش درنگ کرده بود\nاو دنیا را به جاده ای پوشیده از علف\nدر برابر پاهای سرگردان آن زن تبدیل کرده بود.\nبرگردان از", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "آنجا جای مردان پیر نیست", "link": "https://echolalia.ir/%d8%a2%d9%86%d8%ac%d8%a7-%d8%ac%d8%a7%db%8c-%d9%85%d8%b1%d8%af%d8%a7%d9%86-%d9%be%db%8c%d8%b1-%d9%86%db%8c%d8%b3%d8%aa/", "poem": "آنجا جای مردان پیر نیست\nجوانان در آغوش یکدگر\nپرندگان در میان درختان\nآن نسل های محتضر آوازه خوانند\nآبشارها ماهی آزاد\nدریاها ماهی سیاه\nماهی، چرنده و پرنده\nتمام تابستان را به ستایش مشغولند.\nهر آنچه را شکل گرفته، به دنیا آمده و می میرد\nدر بند آن موسیقی شهوانی از یاد می برند\nآن یادمان های خرد پیر ناشدنی را.\nانسان کهنسال نیست مگر چیزی پیش پا افتاده\nقبایی ژنده افتاده بر عصایی\nمگر آنکه روح کف زنان ترانه سر دهد\nبرای هر پاره پورگی در آن لباس فناپذیر\nآنجا مدرسه ای برای آواز نیست\nمگر مطالعه ییادمان های شکوه خود\nپس من دریاها را در نوردیدم و به شهر مقدس بیزانس آمدم.\nای فرزانگان ایستاده در آتش مقدس !\nهمچون نقش کاشی های زرین دیوار\nاز آتش مقدس برون آمده\nبه حلقه در آیید و استادان آواز روح من باشید.\nقلب مرا به آتش کشید\nکه از هوس ها بیمار است\nو در بند جانوری پا به مرگ\nکه حتی خود نمی داند که چیست\nمرا گرد آورید به شکل خلاقی از ابدیت\nزمانی که از این طبیعت خارج شوم\nقالب جسمانی خود را هرگز از هیچ چیز طبیعی نخواهم گرفت.\nبلکه صورتی آن چنان که زرگران یونانی\nاز طلاکوبی و لعاب طلا می سازند\nتا امپراتوری خواب آلوده را بیدار نگه دارند\nو یا بر شاخه ی زرینی قرار بگیرم\nتا برای آقایان و بانوان شهر بیزانس ترانه سر دهم\nاز آنچه گذشته، می گذرد و یا خواهد آمد .\nبرگردان از", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "آنچه زیر پای توست رویای من است", "link": "https://echolalia.ir/what-is-under-your-feet-is-my-dream/", "poem": "ای کاش مرا  فرشی بود\nتارش  از تور سیمین\nو پودش از نور زرین\nو بافته در فردوس برین\nدر خور قدمهای آن یار نازنین\nاما من مردی هستم حقیر\nو از مال دنیا فقیر\nو در چشم اهل دنیا\nسزاوار تحقیر\nبیانم در خور ستایش تو نیست\nکه مردی الکنم\nمرا فرشی نیست\nتا در راهت بیافکنم\nمرا  تنها یک رویاست\nو  آن را در پایت می افکنم\nگامهایت را بر رویایم بگذار\nاما پایت را سخت بر آن مفشار\nزیرا آنچه زیر پای توست\nرویای من است", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "شراب از کام تو می‌ریزد", "link": "https://echolalia.ir/the-wine-pours-out-of-your-mouth/", "poem": "شراب از کام تو می‌ریزد\nو عشق از چشم رخنه می‌کند\nهر آن‌چه باید باور کنیم همین است\nپیش از آن‌که پیر شویم و جان دهیم\nپیکم را بلند می‌کنم\nبه تو می‌نگرم\nو آهی می‌کشم", "poet_nationality": "ایرلندی", "poet_name": "ویلیام باتلر ییتس", "poet_link": "https://echolalia.ir/category/sher/irish-poets/william-butler-yeats/"}
{"title": "گل رز", "link": "https://echolalia.ir/rose/", "poem": "در میانه‌های گلِ رز گریه می‌کنم \nو هر شب که در میانه‌ی کوچه می‌میرم \nروبه‌روی‌ام را \nو پشت سرم را نمی‌شناسم \nو کاهشِ چشمان‌ات را\nکه مرا سرِ پا نگه داشته‌اند – \nاحساس می‌کنم\nدست‌های تو را می‌گیرم \nدست‌های تو را که سفیدند و \nباز هم سفیدند و \nباز هم… \nاز این‌همه سفیدیِ دست‌های تو می‌ترسم \nقطار اندکی در ایست‌گاه توقف می‌کند \nو من آن کسی که گاهی ایست‌گاه را پیدا نمی‌کند\nگل رز را می‌گیرم \nآن را به چهره می‌رسانم \nهر چه باشد این گل رز به کوچه افتاده است \nدست‌ خود را \nو بال خود را می‌شکنم \nخون به پا می‌شود \nغوغا به راه می‌افتد \nگروه نوازندگان دست به کار می‌شوند \nو یک کولیِ کاملن جدید \nدر نوکِ سُرنا", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "منازعه", "link": "https://echolalia.ir/conflict/", "poem": "به هنگام یک منازعه \nنکته‌یی بزرگ‌تر وجود دارد \nو این نکته \nهم از مرگ و \nهم از ترسِ مرگ \nدردناک‌تر است\nنگاه می‌کنی: \nکسی که تا دیروز \nبیش از دیگران قابل اعتماد بود \nبه نفع رقیب تو شهادت می‌دهد \nو این نکته حالا \nهم از مرگ و \nهم از ترس مرگ \nدردناک‌تر است\nاما چیز دردناک‌تری هم وجود دارد \nاین‌که محبوب‌ات \nبا رقیب تو دیدار کند \nاین اگر دیداری از روی لطافت هم که باشد \nو اگر حتا منازعه هم انجام نشود \nباز این دردناک است \nاز آن و از آن دیگری هم\nاز این‌ها همه دردناک‌تر \nاین است که وقتی تو شمشیری به دست گرفته‌ای \nو در پیشانی‌ات تکه‌یی خورشید می‌درخشد \nدر آن میان نارسیده باقی بمانی", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "شهری که تو هستی", "link": "https://echolalia.ir/the-city-that-you-are/", "poem": "استانبول،\nشهری که هم تو هستی\nهم من\nولی ما نیستیم", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "آوایی خوش در گلو داشت", "link": "https://echolalia.ir/%d8%a2%d9%88%d8%a7%db%8c%db%8c-%d8%ae%d9%88%d8%b4-%d8%af%d8%b1-%da%af%d9%84%d9%88-%d8%af%d8%a7%d8%b4%d8%aa/", "poem": "در لابلای داستانی از گل های شب\nبه بهای خستگی اسب ها\nانگار ، کسی به نام او بود\nکه دهانی زیبا داشت\nپس از ساعت ها عشق بازی\nپشت تلفن\nمی‌رفت و صدایش را می‌شست\nدر گریبانش\nدکمه‌ای بزرگ و گیسوان بلندی داشت\nآن هنگام که لیوان شراب را سر می‌کشید\nازدحام و وحشت غریبی میان انگشتانش بود\nآن شب در آکسارای را\nهرگز از یاد نمی‌برم\nکه دست بر صورت‌ام کشیده بود\nانگار\nهر قدر که به دریا نزدیک می‌شدم\nباورم می‌شد که عظمت این روشنا\nاز چهره‌ی من بود\nبارش باران\nبه هنگام تسکین درد\nاز حلاوت بودنش\nاتفاقی بی‌نظیر بود\nشبیه سازدهنی کولیان جنوب\nرنگارنگ\nو چنان کیسه مملو از پرنده\nآوایی خوش در گلو داشت\nاز سایت خانه شاعران جهان", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "هوای رفتن به سرم می زند", "link": "https://echolalia.ir/%d9%87%d9%88%d8%a7%db%8c-%d8%b1%d9%81%d8%aa%d9%86-%d8%a8%d9%87-%d8%b3%d8%b1%d9%85-%d9%85%db%8c-%d8%b2%d9%86%d8%af/", "poem": "هربار که\nهوای رفتن به سرم می زند\nمی روم\nدر گوشه ای\nتنها می نشینم\nتا این سودا\nاز خیالم\nبگذرد\nمی دانم\nاگر بروم\nهرگز به اینجا\nبازنخواهم گشت\nاز سایت خانه شاعران جهان", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "بوسیدم تو را", "link": "https://echolalia.ir/%d8%a8%d9%88%d8%b3%db%8c%d8%af%d9%85-%d8%aa%d9%88-%d8%b1%d8%a7-%d8%ac%d9%85%d8%a7%d9%84-%d8%ab%d8%b1%db%8c%d8%a7/", "poem": "زیر نور ماه نشستیم\nاز دستانت بوسیدم تو را\nبرخاستیم از زمین\nاز لبانت بوسیدم تو را\nایستادی در چارچوب درب\nاز نفس هایت بوسیدم تو را\nکودکانی بودند در حیاط\nاز کودک ات بوسیدم تو را\nبه خانه ام بردم به تخت خوابم\nاز ظرافت پاهایت بوسیدم تو را\nدر خانه دیگری اتفاقی دیدم‌ات\nاز مغز استخوانت بوسیدم تو را\nآخر سر تو را به خیابان ها بردم\nاز آفتاب وجودت بوسیدم تو را", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "باران هم اگر می‌شدی", "link": "https://echolalia.ir/%d8%a8%d8%a7%d8%b1%d8%a7%d9%86-%d9%87%d9%85-%d8%a7%da%af%d8%b1-%d9%85%db%8c%e2%80%8c%d8%b4%d8%af%db%8c/", "poem": "باران هم اگر می‌شدی ، در بین هزاران قطره\nتو را با جام بلورینی می‌گرفتم\nمی‌ترسیدم\nچرا که\nخاک هر آنچه را که بگیرد پس نمی‌دهد", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "اگر یکبار دیگر اسم او را بنویسی", "link": "https://echolalia.ir/%d8%a7%da%af%d8%b1-%db%8c%da%a9%d8%a8%d8%a7%d8%b1-%d8%af%db%8c%da%af%d8%b1-%d8%a7%d8%b3%d9%85-%d8%a7%d9%88-%d8%b1%d8%a7-%d8%a8%d9%86%d9%88%db%8c%d8%b3%db%8c/", "poem": "خم شدم آرام\nدم گوش قلمم\nو به او گفتم\nاگر یکبار دیگر اسم او را بنویسی\nتو را هم می شکنم", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "باز هم مرا نگاه کن", "link": "https://echolalia.ir/%d8%a8%d8%a7%d8%b2-%d9%87%d9%85-%d9%85%d8%b1%d8%a7-%d9%86%da%af%d8%a7%d9%87-%da%a9%d9%86/", "poem": "مرا دوست بدار\nبه سان گذر از یک سمت خیابان\nبه سمتی دیگر…\nاول به من نگاه کن\nبعد به من نگاه کن\nو بعد،\nباز هم مرا نگاه کن", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "من هم به تو می اندیشم", "link": "https://echolalia.ir/%d9%85%d9%86-%d9%87%d9%85-%d8%a8%d9%87-%d8%aa%d9%88-%d9%85%db%8c-%d8%a7%d9%86%d8%af%db%8c%d8%b4%d9%85/", "poem": "استانبول\nدر میان انبوهی روز\nهنوز پر از هیاهوست\nکبوتران\nسکوتی از خورشید را\nگرد هم جمع می کنند\nمن هم به تو می اندیشم\nدرست مثل\nهمان روزهای اول مان", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "از دور تو را دوست دارم", "link": "https://echolalia.ir/%d8%a7%d8%b2-%d8%af%d9%88%d8%b1-%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b1%d9%85/", "poem": "از دور تو را دوست می دارم\nبدون بوی تو\nبدون در آغوش کشیدنت\nبدون لمس کردن صورتت\nتنها دوستت می‌دارم\nچنان از دور دوستت می‌دارم که\nدستانت را نگرفته\nقلبت را تصاحب نکرده\nاز چشمانت پریشان پریشان نرفته\nبه عشق‌های سه روزه‌ بگو\nسرسری نیست، به سان آدم دوستت می‌دارم\nچنان از دور دوستت می‌دارم که\nدو قطره اشک خیزان از گونه هایت را پاک نکرده\nبر آن خنده‌های دیوارنه‌وارت مانع نشده\nآهنگ مورد علاقه‌ات را با هم نخوانده\nچنان از دور دوستت می‌دارم که\nنشکسته\nپار پاره نکرده\nتیکه تیکه نکرده\nناراحت نکرده\nبه گریه نیانداخته دوستت می دارم\nچنان از دور دوستت می‌دارم که\nبرایت هر کلمه‌ای که می خواهم بر زبان بیارم را\nبر زبان پاره پاره می‌کنم\nبه مانند قطره قطره سرازیر شدن کلمه هایم\nبر روی کاغذ سفید معصومی\nدوستت می دارم", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "آنقدر در دلم هستی", "link": "https://echolalia.ir/%d8%a2%d9%86%d9%82%d8%af%d8%b1-%d8%af%d8%b1-%d8%af%d9%84%d9%85-%d9%87%d8%b3%d8%aa%db%8c/", "poem": "آنقدر در دلم هستی\nکه حتی دیگر\nبه ذهنم هم نمی رسی", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "تو عشق بودی", "link": "https://echolalia.ir/%d8%aa%d9%88-%d8%b9%d8%b4%d9%82-%d8%a8%d9%88%d8%af%db%8c/", "poem": "تو عشق بودی\nاین را از بوی تن ات فهمیدم\nشاید هم خیلی دیر به تو رسیدم\nخیلی دیر\nاما مگر قانون این نبود که هر آنچه دیر می آید\nعاقبت روزی به خانه ی ما خواهد رسید؟\nعادت کرده ایم به نداشتن ها\nو شاید به اندوه\nآری\nتو عشق بودی\nاین را از رفتن ات فهمیدم", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "اگر سردت هست", "link": "https://echolalia.ir/%d8%a7%da%af%d8%b1-%d8%b3%d8%b1%d8%af%d8%aa-%d9%87%d8%b3%d8%aa/", "poem": "اگر سردت هست\nبگو تا یک آغوش\nبیشتر دوستت داشته باشم\nÜşüdüysen söyle sevgilim\n seni bir kat daha seveyim", "poet_nationality": "ترکیه", "poet_name": "جمال ثریا", "poet_link": "https://echolalia.ir/category/sher/turkey-poet/cemal-sureya/"}
{"title": "برف جاده را بست", "link": "https://echolalia.ir/snow-closed-the-road/", "poem": "برف جاده را بست \nتو نبودی \nدر مقابل تو زانو زدم \nبا چشمانی بسته \nبه چهره‌ات دقیق شدم\nکشتی‌ها نمی‌گذرند \nهواپیماها در پرواز نیستند \nتو نبودی \nدر مقابل‌ات به دیوار تکیه دادم \nبا دهانی بسته \nحرف زدم، \nحرف زدم، \nحرف زدم.\nتو نبودی \nتو را با دست خود لمس کردم \nدست‌های من روی چهره‌ام بود.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "روزهای خوب را خواهیم دید", "link": "https://echolalia.ir/we-will-see-good-days/", "poem": "بچه‌ها!\nروزهای خوب را خواهیم دید \nروزهای آفتابی را خواهیم دید،\nموتورها را \nدر آبی آب‌ها براه خواهیم انداخت، بچه‌ها \nو در آبی‌های روشن خواهیم راند.\nآخرین چرخ دنده‌ها را ( آیا ) بکار انداخته‌ایم \nشماره انداز، صدای موتور …\nآی … بچه‌ها، چه‌کسی می‌داند \nچه معرکه‌ای‌ست \n۱۶۰ مایل را با بوسه پیمودن!\nببینید! \nاکنون برای ما \nجمعه‌ها، در بازارها باغچه‌های پر گل هست \nدر جمعه‌های تنهایی، در بازارهای تنهایی …\nببینید!\nاکنون ما \nهمچون شنیدن قصه‌ی یک پری تماشا می‌کنیم \nمغازه‌ها را در معابر روشن.\nببینید!\nاین‌ها ۷۷ ردیف مغازه‌ی یکدست شیشه‌ای است!\nببینید!\nاکنون ما گریانیم \nجواب می‌دهیم:\nکتابی با جلد سیاه ( قانون ) باز می‌شود ؛ زندان است.\nبا تسمه‌ها بازوانمان را به بند می‌کشند \nاستخوان‌ها می‌شکنند؛ خون است.\nببینید!\nاکنون در سفره‌ی ما \nهفته‌ای یک تکه گوشت می‌آید \nو بچه‌های ما،\nاسکلت‌هایی رنگ‌پریده \nاز کار به خانه بازمی‌گردند.\nبدانید!\nاکنون ما؛ ایمان داریم \nکه روزهای خوب را خواهیم دید، بچه‌ها.\nروزهای آفتابی را خواهیم دید.\nموتورها را در آبیِ آب‌ها براه خواهیم انداخت \nو در روشن ترینِ آبی‌ها،\nخواهیم راند.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "ناگهان", "link": "https://echolalia.ir/suddenly/", "poem": "ناگهان بُغضی از درون‌ام برمی‌خیزد و گلوی‌ام را می‌فشارد \nناگهان نوشته‌ام را ناتمام می‌گذارم و از جا می‌پرم \nناگهان در سرسرای هُتلی، خواب می‌بینم \nناگهان درختی در پیاده‌رو به پیشانی‌ام می‌خورد \nناگهان گرگ نومید و خشم‌گین و گرسنه رو به ماه زوزه می‌کشد \nناگهان ستاره‌ها روی تاب باغچه‌‌ای فرود می‌آیند و تاب می‌خورند \nناگهان مُرده‌ام را در گور می‌بینم \nناگهان در مغزم آفتابی مه‌آلود \nناگهان به روزی که آغاز کرده‌ام چنان چنگ می‌اندازم که گویی هرگز پایان نخواهد یافت \nو هر بار تویی که پیش چشم‌ام می‌آیی.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "برای وِرا", "link": "https://echolalia.ir/for-vera/", "poem": "در درون‌ام درختی‌ است\nنهال‌اش را از خورشید آورده‌ام\nبرگ‌های‌اش چون ماهیانی‌ از آتش در جنب‌وجوش است\nمیوه‌های‌اش چون پرندگان نغمه سرمی‌‌دهند\nدیری‌ است که مسافران از ماهواره‌ها\nبر ستاره‌ی درون‌ام فرود آمده‌اند\nبه زبانی‌ که در رؤیاهای‌ام شنیده‌ام سخن می‌‌گویند\nدر آن زبان امر و نهی‌، خودستانی‌ و عجز و لابه نیست\nدر درون‌ام جاده‌های‌ سپید هست\nمورچگان با دانه‌های‌ گندم\nو کامیون‌ها با فریادهای‌ شادی‌ عید از آنجا می‌‌گذرند\nاما ماشین مرده‌کش را در آن راهی‌ نیست\nزمان در درون‌ام\nهمچون گل‌سرخی‌ است با عطر دل‌آویز\nاما از این‌که امروز جمعه است و فردا شنبه مرا چه باک\nدیگر چیزی‌ باقی‌ نمانده است.\n*ورا ولادیمیرونا تولیاکووا، همسرِ روسِ ناظم حکمت", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "اشتیاق", "link": "https://echolalia.ir/desire/", "poem": "صد سال می‌شود که چهره‌اش را ندیده‌ام \nدست دورِ کمرش نینداخته‌ام \nدر عمقِ چشمِ او تأمل نکرده‌ام \nاز روشنای اندیشه‌ی او چیزی نپرسیده‌ام \nبه حرارتِ شکم‌اش دست نساییده‌ام\nزنی در شهری \nصد سال است که انتظارِ مرا می‌کشد\nروی یک شاخه‌ی مشخص جای داشتیم هر دوی ما روی یک شاخه \nهر دو از همان شاخه فروافتادیم و جدا شدیم \nزمانی به درازای صد سال \nو راهی به درازای صد سال در میانِ‌ ماست\nصد سال است که در هوای گرگ‌ومیش \nبه دنبالِ او می‌دوم.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "حسرت", "link": "https://echolalia.ir/regret/", "poem": "صد سال می‌شود که چهره‌اش ندیده‌ام \nدست در کمرش نیانداخته‌ام\nدر نی‌نی چشمانش خیره نشده‌ام \nاز فکر روشنش سوال ها نکرده‌ام \nصد سال است که انتظار مرا می‌کشد \nزنی در شهر. \nهر دو بر یک شاخه بودیم، بر یک شاخه \nاز یک شاخه فروافتادیم و از هم جدا شدیم\nزمانی صد ساله در میان ماست \nراهی صد ساله \nصد سال است که در تاریکی روشنی \nبه دنبال تو می‌دوم\nاز کتاب « از چهار زندان» انتشارات نگاه", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "پسرم", "link": "https://echolalia.ir/my-son/", "poem": "پسرم \nستاره‌ها را به خوبی بنگر \nشاید دیگر نبینیشان. \nشاید دیگر \nدر نور ستار‌ه‌ها نتوانی آغوشت را به بی‌انتهایی افق باز کنی\nپسرم \nافکارت \nبه اندازه‌ی تاریکی‌های روشن شده با ستاره‌ها \nزیبا، دهشتناک، قدرتمند و خوب است. \nستاره‌ها و افکارت \nکامل‌ترین کائنات‌ند.\nپسرم \nشاید سر کوچه‌ای همچنان که از ابرویت خون می‌چکد بمیری، \nیا با چوبه‌ی دار جان دهی. \nخوب ستاره‌ها را نگاه کن \nشاید دیگر نتوانی به آن‌ها بنگری.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "درخت گردو", "link": "https://echolalia.ir/walnut-tree/", "poem": "سرم ابری پاره پاره،\nظاهر و باطنم دریا،\nمن درخت گردکانی‌ام در پارک گلخانه،\nجوانه جوانه، شاخه شاخه، گردویی کهنسال.\nنه تو این را میدانی، نه پلیس می‌داند.\nمن درخت گردکانی‌ام در پارک گلخانه،\nبرگ‌هایم در آب، چون ماهی غوطه ور.\nبرگ‌هایم چون دستمال ابریشم، در اهتزاز.\nبرچین و اشکت را، ای شکوفه من، پاک کن.\nبرگ‌هایم دستانم‌اند، صدهزار دست دارم،\nبا صدهزار دست تو را لمس می‌کنم، و استانبول را.\nبرگ‌هایم چشمانم‌اند. با حیرت می‌نگرم.\nبا صد هزار چشم تو را نظاره می‌کنم، و استانبول را.\nهمچون صد هزار قلب می‌تپند، می‌تپند برگ‌هایم.\nمن درخت گردکانی‌ام در پارک گلخانه؛\nنه تو این را میدانی، نه پلیس می‌داند.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "اسیرمان کردند", "link": "https://echolalia.ir/they-captured-us-2/", "poem": "اسیرمان کردند \nبه زندان‌مان افکندند \nمن میان حصارها \nتو بیرون‌ آن \nبی‌آنکه کاری از دستم برآید \nتنها کار این است که انسان \nدانسته یا ندانسته \nزندان را در خودش تاب بیاورد\nبا انسان‌های بسیاری چنین کرده‌اند\nانسان‌هایی شریف، زحمتکش، خوب\nو همان قدر که تو را دوست دارم، لایق دوست داشته شدن.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "میهنم را دوست دارم", "link": "https://echolalia.ir/i-love-my-homeland/", "poem": "بر درختانِ چناراش تاب خوردم ،\nدر زندان‌هایش خوابیدم\nهیچ چیز نمی‌تواند احساسِ فلاکت و نکبت مرا بکاهد\nجز ترانه‌ها و توتونِ مملکت‌ام\nمیهنم :\nشیخ بدرالدین ،سینان،یونس امره و ذکریا،\nگنبدهای سُربی و دودکش کارخانه‌هایش ،\nجایی که من خویشتنِ خود را\nحتا از خود پنهان می‌ساختم.\nخنده‌ی مردم ، زیرِ سبیل‌های آویخته ،\nدست آوردِ خلق ماست .\nمیهنم :\nچه پهناوری!\nانسان در تو که سفر می‌کند ،\nبنظر می‌رسد که بی‌پایان و انتهایی.\nادرنه ، ازمیر ، اولوکیشلا ، ماراس ، ترابوزان، ارزُروم ،\nفلاتِ ارزروم را از ترانه‌هایش می‌شناسم.\nو از خودم خجالت می‌کشم،\nکه برای دیدن پنبه‌کارانش ،حتا یکبار هم\nاز بلندی‌های توروس* عبور نکردم\nمیهنم :\nشترها ،راه آهن ، خودروهای فُورد و الاغ های بیمار\nصنوبرها ، بیدها و خاکِ سرخ .\nمیهنم :\nجنگل‌های کاج ، خوش طعم‌ترین آب و در چشمه‌های بالای کوه ،\nقزل‌آلا‌های نیم کیلویی‌اش ، با پوست براقِ نقره‌ای که\nدر دریاچه‌ی بولو* شنا می‌کند\nمیهنم :\nبزها ،در دشتِ آنکارا\nبرقِ ابریشمیِ خرمایی رنگِ پشمِ بلندشان\nفندوق‌های درشت و چربِ شهرِ «گرهسون *»\nسیبِ « آماسیه* » ،با عطر دلپذیرِ گونه‌های سرخ‌اش\nزیتون، انجیر، خربزه و خوشه خوشه انگور رنگین‌اش\nو هم گاو‌آهن های چوبی‌اش ،\nگاو سیاه .\nهمه چیز‌اش\nدلباز ، زیبا ، خوب\nو مردمِ سخت کوش، شریف، بی‌باکِ من آماده‌اند،\nتا\nهمه‌ی پیشرفت‌ها ،\nزیبایی و خوبی را با شادیِ یک کودکِ بوجد آمده بپذیرند.\nنیمی گرسنه ، نیمی سیر،\nنیمی اسیر.\nکتاب زرد کاهی، درازترین گیسوی خیال\n۱- رشته کوه توروس یا آلاداغ رشت های از کوه ها در شمال باختری فلات ایران است\n۲- رود خانه ی بولی یا بولودر شهربولی در ترکیه.\n۳- آماسیه Amasya شهری است در شمال کشور ترکیه که استان اماسیه واقع شده است\nGiresun ili - 4 گره سون نام یکی شهر ترکیه است در استان گره سون", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "چشم هایت", "link": "https://echolalia.ir/your-eyes/", "poem": "چشم هایت \nچشم هایت, چشم هایت \nچه در زندان \nچه در مریض خانه \nبه دیدارم بیا \nچشم هایت, \nسرشار از آفتاب اند \nآن سان که کشتزاران آنتالیا \nدر صبحگاهان اواخر ماه می.\nچشم هایت \nچشم هایت, چشم هایت \nدر برابرم بارها باریدند \nخالی شدند \nچون چشم های درشت آن کودک شش ماهه \nاما یک روز هم بی آفتاب نماندند\nچشم هایت \nچشم هایت, چشم هایت \nبلوط زارانِ بورسا هستند… در خزان \nبرگ های درختانند \nبعد از باران تابستان \nو در هر فصل و \nهر ساعت… استانبول اند.\nچشم هایت \nچشم هایت, چشم هایت \nروزی خواهد رسید \nمحبوبم! \nروزی فرا خواهد رسید \nکه انسان ها \nبا چشم هایت, یکدیگر را \nخواهند نگریست \nبا چشم های تو \nخواهند نگریست.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "برای خود و مردمی که دوستشان می‌دارم", "link": "https://echolalia.ir/for-myself-and-the-people-i-love/", "poem": "درختان گوجه\nشکوفه پوشند\nاول،هلوی وحشی به شکوفه می‌نشیند\nبعد گوجه.\nعشق من\n بنشینیم زانو به زانو\n روی چمن\n هوا خوشگوار است و روشن\n -اما هنوز گرم نیست-\n بادام‌ها سبزند و کُرک‌دار\n نرمِ نرم\n سرخوشم\n چرا که هنوز زنده‌ایم\n شاید پیشتر از این‌ها می‌مردیم\nاگر\n تو در لندن بودی\n من در ناو انگلیسی توبورگ\n دست بر زانو بگذار عشق من\n -مچ تو سفید است و درشت-\n دست چپت را باز کن\n روشنایی چون هلوئی\n  در دست توست…\nاز کشتگان حملۀ هوایی دیروز\nیکصد نفر زیر پنج ساله بودند\nبیست و چهارشان نوزاد.\nرنگِ دانه‌های انار را دوست دارم عشق من\n-دانۀ انار،دانۀ نور-\nبوی هندوانه را دوست دارم\nگوجه سبز را\nروز بارانی را هم.\nبسیار دور از تو و میوه‌ها\nاینجا\nتک درختی شکوفه نداده\nحتی احتمال برف هست\nدر زندان «بورسه»\nغرق در احساسی غریب\nدر آستانۀ انفجار\nدیوانه سر\nبی هیچ کینه‌ای\nاین را می‌نویسم\nبرای خود و مردمی که دوستشان می‌دارم", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "اندوه من", "link": "https://echolalia.ir/%d8%a7%d9%86%d8%af%d9%88%d9%87-%d9%85%d9%86/", "poem": "در این روزهای آفتابی زمستان\nاندوه من آیا\nبرای حسرتِ بودن در جایی دیگر است؛\nروی پل در استانبول\nبا کارگران در آدانا\nدر کوه‌های یونان\nدر چین\nیا کنار زنی که دیگر دوستم ندارد؟\nدرد کبدم است\nیا بار دیگر درد تنهایی\nو یا این‌که\nاز مرز پنجاه سالگی می‌گذرم؟\nفصل دوم اندوهم\nآرام آرام\nبه پایان خواهد رسید\nاگر\nاین شعر را تمام کنم\nیا کمی بهتر بخوابم\nیا نامه‌ای برسد\nو یا\nچند خبر خوش از رادیو", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "از پی رویاهایم‌ دویده‌ام", "link": "https://echolalia.ir/%d8%a7%d8%b2-%d9%be%db%8c-%d8%b1%d9%88%db%8c%d8%a7%d9%87%d8%a7%db%8c%d9%85%e2%80%8c-%d8%af%d9%88%db%8c%d8%af%d9%87%e2%80%8c%d8%a7%d9%85/", "poem": "شصت‌ ساله‌ام‌\nاز نوزده‌ ساله‌گی‌ رویا دیده‌ام‌\nدر باران‌ در گل‌ و لای‌،\nدر تابستان‌ و زمستان‌،\nدر خواب‌ و در بیداری‌،\nاز پی رویاهایم‌ دویده‌ام\nو می‌‌دوم\nچه‌ چیزها که‌ از کف‌ نداده‌ام‌!\nکیلومترها  امید و خروارها اندوه‌!\nگیسوانی‌ که‌ شانه‌ کرده‌ام‌،\nدست‌هایی که فشرده‌ام‌\nاز رویاهایم‌ جدا نشدم‌!\nدنبال‌ رویاهایم‌ تا اروپا و آسیا و آفریقا رفتم‌ !\nتنها آمریکایی‌ها به‌ من‌ ویزا ندادند\nانسان‌ها را بیش‌ از دریاها و کوه‌ها و دشت‌ها دوست‌ داشته‌ام\nو از ایشان‌ در شگفت‌ ماندم‌!\nدر زندان‌ دریچه‌ی‌ آزادی‌،\nدر تبعید قاتق‌ِ نان‌ ،\nدر پایان هر شب و  آغاز هر روز ،\nرویای‌ بزرگ‌ نجات‌ سرزمینم‌ با من‌ بود", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "می‌خواهم قبل از تو بمیرم", "link": "https://echolalia.ir/%d9%85%db%8c%e2%80%8c%d8%ae%d9%88%d8%a7%d9%87%d9%85-%d9%82%d8%a8%d9%84-%d8%a7%d8%b2-%d8%aa%d9%88-%d8%a8%d9%85%db%8c%d8%b1%d9%85/", "poem": "می‌خواهم قبل از تو بمیرم\nفکر می‌کنی آنکه بدنبال رفته‌ای می‌آید\nآن را که رفته است می‌یابد؟\nمن فکر نمی‌کنم\nبهتر است بسوزانی‌ام\nو داخل یک بطری\nروی بخاری اتاق‌ات بگذاری\nبطری، شیشه‌ای باشد\nشیشه‌ی شفاف و تمیز\nتا بتوانی مرا داخل‌اش ببینی\nفداکاری‌ام را می‌فهمی؟\nاز خاک شدن گذشتم\nاز گل شدن گذشتم\nتنها بخاطر کنارت ماندن\nخاکستر می‌شوم\nو کنارت زندگی می‌کنم\nبعدها که تو هم مردی\nداخل بطری من می‌آیی\nآنجا باهم زندگی می‌کنیم\nخاکسترت درون خاکسترم\nتا زمانی که عروس شلخته‌ای\nیا نوه‌ی بی‌وفایی\nدور بریزد ما را\nاما ما\nتا آن زمان آنقدر آغشته به‌هم خواهیم شد\nکه در آشغال‌دانی‌ای که پرت شده‌ایم هم\nذراتمان کنار هم می‌افتند\nو یک روز اگر از این تکه خاک\nگیاه وحشی‌ای بروید\nبر شاخه‌اش حتما دو گل خواهد شکفت\nیکی تو\nیکی من… من هنوز به مرگ نمی‌اندیشم\nهنوز کودکی خواهم زایید\nزندگی از درونم فوران می‌کند\nخونم به جوش می‌آید\nخواهم زیست اما زیاد، خیلی زیاد\nاما با تو…\nراستش مرگ هم مرا نمی‌ترساند\nتنها زیادی زشت به نظرم می‌رسد\nشکل جنازه‌هایمان\nاین روزها احتمال آزادی‌ات هست؟\nچیزی از درونم می‌گوید: شاید!", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "انسان وطنش را می‌فروشد؟", "link": "https://echolalia.ir/%d8%a7%d9%86%d8%b3%d8%a7%d9%86-%d9%88%d8%b7%d9%86%d8%b4-%d8%b1%d8%a7-%d9%85%db%8c%e2%80%8c%d9%81%d8%b1%d9%88%d8%b4%d8%af%d8%9f/", "poem": "انسان وطنش را می‌فروشد؟\nآب ونانش را خوردید\nآیا در این دنیا عزیزتر از وطن هست‌؟!\nآقایان چگونه به این وطن رحم نکردید؟\nپاره پاره‌اش کردند\nگیسوانش را گرفتند و کشیدند\nکشان کشان بردند و تقدیم کافر کردند\nآقایان ، چگونه به این وطن رحم نکردید؟\nدست ها و پاها بسته در زنجیر،\nوطن‌، لخت و عور بر زمین افتاده‌\nو نشسته بر سینه‌اش گروهبان تگزاسی‌\nآقایان چگونه به این وطن رحم نکردید؟\nمی‌رسد آن روز که چرخ بر مدار حق بگردد\nمی‌رسد آنروز که به حساب های شما برسند\nمی‌رسد آن روز که از شما بپرسند:\nآقایان چگونه به این وطن رحم نکردید؟", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "امید", "link": "https://echolalia.ir/%d8%a7%d9%85%db%8c%d8%af-%d9%86%d8%a7%d8%b8%d9%85-%d8%ad%da%a9%d9%85%d8%aa/", "poem": "جنازه‌ام زیر چکمه‌های شما نمی‌ماند \nبرمی‌خیزد \nشما را قدرت آن نیست که زمین گیرم کنید \nتابوت من روان نمی‌شود روی دست‌ها \nو پله‌ها برای رسیدن به من کوتاهند.\nستاره‌ای می‌شوم  \nخورشید،ماه \nبا باران می‌بارم و \nجهان از گل‌های کوچکم سرشار می‌شود \nفریادی می‌شوم شاد \nبر لبان کودکان خیزان در برف \nو حبابی بر سینه‌ی آسفالت.\nو شما در سطل زباله‌اید \nمثل همیشه‌ی زمان. \nدر هر آنچه بجنبد و به لرزه درآید \nپشت کامیون‌ها،صورت‌ها،شادمانی‌ها،و اخم‌ها \nتکه‌های منند که شعر می‌شوند.\nجایی نیست که آنجا نباشم سربلند .\nآتشم بزنید یا خاکم کنید \nچه در گورستان باشم و چه نباشم \nتعمید دهنده بیاید یا نیاید \nحلالم کنید یا نکنید \nفرقی نمی‌کند \nهر بلایی که بر سرم بیاورید \nکودکان به سراغم می‌آیند \nشبانه که همه در خوابند \nو از من قصه‌های تازه می‌خواهند \nگوش می‌دهند و در شبنم و سپیده به خواب می‌روند \nهر چقدر هم که بگویند \nکودکان از مرده می‌ترسند!\nمرا می‌بینند \nاز پنجره‌ی آشپزخانه برایم دست تکان می‌دهند \nروی طناب‌های رخت \nدر هیات لباس‌های رقصان در باد.\nمن به میلِ خودم انتخاب کردم ایستادن مقابل جوخه‌ی جلاد را \nمن با میل خودم زندگی کردم \nو به میل خودم مُردم.\nای جلادان من \nاز برکت زبان من است \nکه شما هنوز \nبه زندگی ادامه می‌دهید.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "چه زیباست اندیشیدن به تو", "link": "https://echolalia.ir/%da%86%d9%87-%d8%b2%db%8c%d8%a8%d8%a7%d8%b3%d8%aa-%d8%a7%d9%86%d8%af%db%8c%d8%b4%db%8c%d8%af%d9%86-%d8%a8%d9%87-%d8%aa%d9%88/", "poem": "چه زیباست اندیشیدن به تو\nدر میان اخبار مرگ و پیروزی\nدر زندان\nزمانی که از مرز چهل سالگی می‌گذرم\nچه زیباست اندیشیدن به تو\nبه دستانت روی پارچه آبی\nبه موهایت نرم و ابریشم‌گون\nچون خاک دلداده‌ام استانبول\nشوق دوست داشتنت\nچون من دیگری در درونم…\nعطر برگ‌های شمعدانی بر سرانگشتانم\nآرامشی آفتابی\nو نیاز تن\nچون تاریکی ژرف و گرم\nشکافته با خطوط سرخ و روشن\nچه زیباست اندیشیدن به تو\nنوشتن در باره تو\nبه پشت خوابیدن در زندان و به خاطر آوردن تو؛\nآنچه را که آن روز در آنجا گفتی\nنه خود واژه‌هایت\nبلکه عطر دنیای آن روزهایت\nچه زیباست اندیشیدن به تو\nباید از چوب\n_ جعبه‌ای\n_ حلقه‌ای\nچیزی برایت بسازم\nو سه متر ابریشم نرم برایت ببافم\nآنگاه بالا بپرم\nاز میله‌های پنجره آویزان شوم\nو آنچه را که برایت می‌نویسم\nبه آبی زلال آزادی فریاد زنم…\nچه زیباست اندیشیدن به تو\nدر میان اخبار مرگ و پیروزی\nزمانی که از مرز چهل سالگی می‌گذرم", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "زندگی یعنی دوست داشتن تو", "link": "https://echolalia.ir/%d8%b2%d9%86%d8%af%da%af%db%8c-%db%8c%d8%b9%d9%86%db%8c-%d8%af%d9%88%d8%b3%d8%aa-%d8%af%d8%a7%d8%b4%d8%aa%d9%86-%d8%aa%d9%88/", "poem": "زندگی یعنی امیدوار بودن محبوب من\nزندگی\nمشغله ای جدی است\nدرست مثل دوست داشتن تو", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "آنجا همه چیز با تو آغاز می شود", "link": "https://echolalia.ir/%d8%a2%d9%86%d8%ac%d8%a7-%d9%87%d9%85%d9%87-%da%86%db%8c%d8%b2-%d8%a8%d8%a7-%d8%aa%d9%88-%d8%a2%d8%ba%d8%a7%d8%b2-%d9%85%db%8c-%d8%b4%d9%88%d8%af/", "poem": "چشمانم را می بندم\nدر تاریکی تو هستی\nبه پشت خوابیده ای\nپیشانی و مچهایت\nمثلثی از طلا\nدرون پلک های بسته ام هستی محبوبم\nدرون پلک های بسته ام ترانه ها\nآنجا همه چیز با تو آغاز می شود\nبا تو جان می گیرد\nبا تو می زید", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "گفت به پیشم بیا", "link": "https://echolalia.ir/%da%af%d9%81%d8%aa-%d8%a8%d9%87-%d9%be%d9%8a%d8%b4%d9%85-%d8%a8%d9%8a%d8%a7/", "poem": "گفت به پیشم بیا\nگفت برایم بمان\nگفت به رویم بخند\nگفت برایم بمیر\nآمدم\nماندم\nخندیدم\nمردم", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "چشمان بانوی من به رنگ میشی است", "link": "https://echolalia.ir/%da%86%d8%b4%d9%85%d8%a7%d9%86-%d8%a8%d8%a7%d9%86%d9%88%db%8c-%d9%85%d9%86-%d8%a8%d9%87-%d8%b1%d9%86%da%af-%d9%85%db%8c%d8%b4%db%8c-%d8%a7%d8%b3%d8%aa/", "poem": "چشمان بانوی من به رنگ میشی است\nبا امواجی سبز در درونشان\nچون رگه‌های سبز بر طلا\nیاران ! چگونه است این\nدر این نه سال\nبی آنکه دستم به دست او بخورد\nمن در اینجا پیر می‌شوم\nاو در آنجا\nمحبوب من\nکه گردن بلورینت چین می‌خورد\nما هرگز پیر نخواهیم شد\nزیرا که پیری\nیعنی جز خود به کسی دل نبستن", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "رد پاهایی که دور می شوند", "link": "https://echolalia.ir/%d8%b1%d8%af-%d9%be%d8%a7%d9%87%d8%a7%db%8c%db%8c-%da%a9%d9%87-%d8%af%d9%88%d8%b1-%d9%85%db%8c-%d8%b4%d9%88%d9%86%d8%af/", "poem": "روزی می آید\nناگهان روزی می آید\nکه سنگینی رد پاهایم را\nدر درونت حس می کنی\nرد پاهایی که دور می شوند\nو این سنگینی\nاز هر چیزی طاقت فرساتر خواهد بود", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "درختان پر شکوفه بادام را دیگر فراموش کن", "link": "https://echolalia.ir/%d8%af%d8%b1%d8%ae%d8%aa%d8%a7%d9%86-%d9%be%d8%b1-%d8%b4%da%a9%d9%88%d9%81%d9%87-%d8%a8%d8%a7%d8%af%d8%a7%d9%85-%d8%b1%d8%a7-%d8%af%db%8c%da%af%d8%b1-%d9%81%d8%b1%d8%a7%d9%85%d9%88%d8%b4-%da%a9%d9%86/", "poem": "درختان پر شکوفه بادام را دیگر فراموش کن\nاهمیتی ندارد\nدر این روزگار\nآنچه را که نمی توانی بازیابی به خاطر نیاور\nموهایت را در آفتاب خشک کن\nعطر دیرپای میوه ها را بر آن بزن\nعشق من ، عشق من\nفصل پاییز است", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "چشم های تو", "link": "https://echolalia.ir/%da%86%d8%b4%d9%85-%d9%87%d8%a7%db%8c-%d8%aa%d9%88/", "poem": "چشم های تو ، چشم های تو ، چشم های تو\nخواه در زندان به دیدارم بیایی ، خواه در مریض خانه\nچشم های تو ، چشم های تو ، چشم های تو هماره در آفتابند\nآنسان که کشتزاران اطراف آنتالیا\nدر صبحگاهان اواخر ماه می\nچشم های تو ، چشم های تو ، چشم های تو\nبارها در برابرم گریستند\nخالی شدند\nچونان چشم های درشت کودکی شش ماهه\nاما یک روز هم بی آفتاب نماندند\nچشم های تو ، چشم های تو ، چشم های تو\nبگذار خمار آلوده و خوشبخت بنگرند ، چشم های تو\nو تا جایی که در می یابند\nدلبستگی انسان ها را به دنیا ببینند\nکه چگونه افسانه ای می شوند و زبان به زبان می چرخند\nچشم های تو ، چشم های تو ، چشم های تو\nبلوط زاران ( بورصه ) اند در پاییز\nبرگ های درختانند بعد از باران تابستان\nو ( استانبول ) اند در هر فصل و هر ساعت\nچشم های تو ، چشم های تو ، چشم های تو\nگل من ! روزی خواهد رسید\nروزی خواهد رسید که\nانسان های برادر\nبا چشم های تو همدیگر را خواهند نگریست\nبا چشم های تو خواهند نگریست", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "از به دوش کشیدن من خسته شدی", "link": "https://echolalia.ir/%d8%a7%d8%b2-%d8%a8%d9%87-%d8%af%d9%88%d8%b4-%da%a9%d8%b4%db%8c%d8%af%d9%86-%d9%85%d9%86-%d8%ae%d8%b3%d8%aa%d9%87-%d8%b4%d8%af%db%8c/", "poem": "از به دوش کشیدن من خسته شدی\nسنگین بودم\nاز دست هایم خسته شدی\nو از چشم هایم\nو از سایه ام\nحرف هایم تند و آتشین بودند\nروزی می آید\nناگهان روزی می آید\nکه سنگینی ردپاهایم را\nدر درونت حس کنی\nرد پاهایی که دور می شوند\nو این سنگینی\nاز هر چیزی طاقت فرساتر خواهد بود", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "در شبی پاییزی پر هستم از کلمات تو", "link": "https://echolalia.ir/%d8%af%d8%b1-%d8%b4%d8%a8%db%8c-%d9%be%d8%a7%db%8c%db%8c%d8%b2%db%8c-%d9%be%d8%b1-%d9%87%d8%b3%d8%aa%d9%85-%d8%a7%d8%b2-%da%a9%d9%84%d9%85%d8%a7%d8%aa-%d8%aa%d9%88/", "poem": "دیر هنگام \nدر شبی پاییزی \nپر هستم از کلمات تو\nکلماتی ابدی \nمانند زمان ، همانند ماده\nبرهنه ، چنان چشم \nسنگین ، به سان دست \nو درخشان ، همانند ستاره ها\nکلمات تو ، سوی من آمدند \nکلماتی از قلب ذهنت \nاز پوست و استخوان ات\nکلمات ات ، تو را آوردند \nآن کلمات \nمادر \nزن \nو دوست بودند\nکلمات تو \nامیدوار \nغم انگیز \nمسرور \nو قهرمان بودند\nکلمات تو\nانسان بودند\nدر این دیرگاه \nدر این شب پاییزی \nاز کلمات تو سرشارم \nاین کلمات \nچون زمان \nچون ماده بار دارند \nچون چشم، عریان \nچون دست، سنگین \nو چون ستارگان \nدرخشان\nکلمات تو به من رسید \nآنها از دل و اندیشه و تن توست \nکلمات تو، تو را به من آورد\nآنها، مادر \nآنها، بانو \nآنها، رفیقند \nآنها، محروم \nتلخ \nشاد \nامیدوار و قهرمانند \nکلمات تو، انسانند", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "به پیری خو می‌گیرم", "link": "https://echolalia.ir/%d8%a8%d9%87-%d9%be%db%8c%d8%b1%db%8c-%d8%ae%d9%88-%d9%85%db%8c%e2%80%8c%da%af%db%8c%d8%b1%d9%85/", "poem": "به پیری خو می‌گیرم\nبه دشوارترین هنر دنیا\nکوبه ای به در برای آخرین بار\nو جدایی بی انتها\nساعت‌ها می‌گذرند ، می گذرند ، می گذرند\nمی خواهم بیشتر بفهمم حتی به قیمت ایمانم\nخواستم چیزی برایت بگویم نتوانستم\nدنیا مزه سیگار ناشتا دارد\nمرگ پیش از همه چیز تنهایی اش را برایم فرستاده\nحسرت می برم به آنان که حتی نمی دانند دارند پیر می شوند\nبس که سرشان گرم کارشان است", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "همسرم بهترین زن دنیاست", "link": "https://echolalia.ir/%d9%87%d9%85%d8%b3%d8%b1%d9%85-%d8%a8%d9%87%d8%aa%d8%b1%d9%8a%d9%86-%d8%b2%d9%86-%d8%af%d9%86%d9%8a%d8%a7%d8%b3%d8%aa/", "poem": "محل تولدش کجاست\nچند ساله است\nنمی‌دانم\nو در پی دانستنش نیستم\nهرگز نپرسیدم\nو به آن نیندیشیدم\nنمی‌دانم.\nهمسرم\nبهترین زن دنیاست\nدرباره‌ی او واقعیت‌های دیگر اهمیتی ندارد…", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "جدایی", "link": "https://echolalia.ir/%d8%ac%d8%af%d8%a7%db%8c%db%8c-2/", "poem": "جدایی چون میله ای آویزان در هوا\nبه سر و صورتم می خورد.\nهذیان می گویم\nمی دوم،جدایی در پِیم.\nرهایی از آن ممکن نیست\nپاهایم توان ایستادن ندارند\nجدایی زمان نیست،راه نیست\nجدایی،پلی در میان،\nاز مو باریک تر،از خنجر تیز تر\nاز خنجر تیز تر،از مو باریک تر\nجدایی پلی میان ما\nحتی اگر زانو به زانو با تو نشسته باشم.\n۱۹۶۰،هواپیمای برلین-مسکو", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "خیره در چشمانت که می شوم", "link": "https://echolalia.ir/%d8%ae%db%8c%d8%b1%d9%87-%d8%af%d8%b1-%da%86%d8%b4%d9%85%d8%a7%d9%86%d8%aa-%da%a9%d9%87-%d9%85%db%8c-%d8%b4%d9%88%d9%85/", "poem": "خیره در چشمانت که می شوم\nبوی خاک آفتاب خورده به مشامم می خورد\nگم می شوم در گندمزار\nمیان خوشه ها\nبال به بال شراره های سبز در بیکران ها به پرواز در می آیم\nچشمان تو چون تغییر مداوم ماده\nهر روز پاره ای از رازش را می نماید\nاما هرگز\nتن به تسلیمی تمام نمی دهد", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "قصه یک جدایی", "link": "https://echolalia.ir/%d9%82%d8%b5%d9%87-%db%8c%d9%83-%d8%ac%d8%af%d8%a7%db%8c%db%8c/", "poem": "مرد گفت : دوستت دارم\nسخت ، دیوانه وار\nانگار که قلبم را شبیه شیشه ای\nدر مشت فشرده و انگشتهایم را بریده باشم\nمرد گفت : دوستت دارم\nبه عمق، به گسترای کیلومترها دوستت دارم\nصد در صد\nهزار و پانصد در صد\nصد در بی نهایت ، در بی کران در صد\nزن گفت : با ترس و اشتیاقی که داشتم\nخم شدم\nلب بر لبت نهادم و دل بر دلت\nو سرم را بر سرت تکیه دادم\nو حال آنچه که می گویم\nتو چون نجوایی در تاریکی مرا آموختی\nوخوب می دانم\nکه خاک چگونه چونان مادری با گونه های آفتابی اش\nآخرین و زیبا ترین کودکش را شیر خواهد داد\nاما گزیری نیست\nگیسوانم پیچیده بر انگشتان کسی است که\nروی بر مرگ نهاده\nو این سر را رهایی ممکن نیست\nتو\nرفتنی هستی\nحال اگر چه خیره بر چشمان نوزادمان بنگری\nتو\nرفتنی هستی\nحال اگر چه مرا رها سازی\nزن سکوت کرد\nدر آغوش هم فرو رفتند\nکتابی بر زمین افتاد\nپنجره ای بسته شد\nاز هم جدا شدند", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "ﻣﻦ ﻫﻨﻮﺯ ﺗﻮ ﺭﺍ ﯾﻮﺍﺷﮑﯽ ﺩﻭﺳﺖ ﺩﺍﺭﻡ", "link": "https://echolalia.ir/%ef%bb%a3%ef%bb%a6-%ef%bb%ab%ef%bb%a8%ef%bb%ae%ef%ba%af-%ef%ba%97%ef%bb%ae-%ef%ba%ad%ef%ba%8d-%ef%af%be%ef%bb%ae%ef%ba%8d%ef%ba%b7%ef%ae%91%ef%af%bd-%ef%ba%a9%ef%bb%ad%ef%ba%b3%ef%ba%96-%ef%ba%a9/", "poem": "ﻣﻦ ﻫﻨوز\nﮔﺎﻫﯽ\nﯾﻮﺍﺷﮑﯽ ﺧﻮﺍﺏ ﺗﻮ ﺭﺍ ﻣﯽ ﺑﯿﻨﻢ\nﯾﻮﺍﺷﮑﯽ ﻧﮕﺎﻫﺖ ﻣﯽ ﮐﻨﻢ\nﺻﺪﺍﯾﺖ ﻣﯽ ﮐﻨﻢ\nﺑﯿﻦ ﺧﻮﺩﻣﺎﻥ ﺑﺎﺷﺪ\nﺍﻣﺎ ﻣﻦ ﻫﻨﻮﺯ\nﺗﻮ ﺭﺍ\nﯾﻮﺍﺷﮑﯽ ﺩﻭﺳﺖ ﺩﺍﺭﻡ", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "حرف اول نام تو", "link": "https://echolalia.ir/%d8%ad%d8%b1%d9%81-%d8%a7%d9%88%d9%84-%d9%86%d8%a7%d9%85-%d8%aa%d9%88/", "poem": "آنقدر بر شیشه های بخار گرفته شهر\nحرف اول نام تو را نوشته ام\nدیگر مردم شهر می دانند\nنام زیبای تو با کدام حرف شروع می شود", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "روشنایی", "link": "https://echolalia.ir/brightness/", "poem": "من اگر نسوزم\nتو اگر نسوزی\nما اگر نسوزیم\nچگونه\nتیره‌گی‌ها\nبه روشنایی\nراه خواهد جست؟", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "خوش آمدی بانوی من، خوش آمدی", "link": "https://echolalia.ir/%d8%ae%d9%88%d8%b4-%d8%a2%d9%85%d8%af%db%8c-%d8%a8%d8%a7%d9%86%d9%88%db%8c-%d9%85%d9%86%d8%8c-%d8%ae%d9%88%d8%b4-%d8%a2%d9%85%d8%af%db%8c/", "poem": "خوش آمدی بانوی من، خوش آمدی\nلابد خسته ای\nچطور بشویم پاهای ظریف ات را\nنه گلاب، نه تشک نقره ای دارم\nلابد تشنه ای\nشربت خنک ندارم که تعارف کنم\nلابد گرسنه ای\nسفره‌هایی از کتان سفید که نمی‌توانم پهن کنم\nاتاقم چون مملکت، فقیر است\nخوش آمدی بانوی من، خوش آمدی\nپا در اتاقم نهادی\nبتون چهل ساله، چمنزار است اکنون\nخندیدی\nگل‌ها شکفتند بر میله‌های پنجره‌ام\nگریستی\nمرواریدها در دستانم ریختند\nاتاقم، غنی چون دلم\nروشن چون آزادی شد", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "ما را اسیر کردند", "link": "https://echolalia.ir/they-captured-us/", "poem": "ما را اسیر کردند\nما را به زندان انداختند\nمرا در حصار دیوارها\nتو را در بیرون شان\nکار ما که چیزی نیست\nبزرگ ترین کار این است که انسان\nدانسته یا ندانسته\nزندان را در درون خود حمل کند\nاکثر انسانها را به این روز انداخته اند\nانسانهای شریف، زحمتکش و خوب\nو به قدری که دوستت دارم، لایق دوست داشته شدن", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "ﺩﻟﻢ ﺑﺮﺍﯼ ﺧﻮﺩﻡ ﺗﻨﮓ ﺷﺪﻩ", "link": "https://echolalia.ir/i-miss-myself/", "poem": "ﺩﻟﻢ ﺑﺮﺍﯼ ﺧﻮﺩﻡ ﺗﻨﮓ ﺷﺪﻩ\nﮐﺎﺵ ﺳﺮﻡ ﺭﺍ ﺑﺮﺩﺍﺭﻡ\nﻭ ﺑﺮﺍﯼ ﻫﻔﺘﻪ ﺍﯼ ﺩﺭ ﮔﻨﺠﻪ ﺍﯼ ﺑﮕﺬﺍﺭﻡ ﻭ ﻗﻔﻞ ﮐﻨﻢ\nﺩﺭ ﺗﺎﺭﻳﮑﯽ ﻳﮏ ﮔﻨﺠﻪ ﺧﺎﻟﯽ\nﺭﻭﯼ ﺷﺎﻧﻪ ﻫﺎﻳﻢ\nﺟﺎﯼ ﺳﺮﻡ ﭼﻨﺎﺭﯼ ﺑﮑﺎﺭﻡ\nﻭ ﺑﺮﺍﯼ ﻫﻔﺘﻪ ﺍﯼ ﺩﺭ ﺳﺎﻳﻪ ﺍﺵ ﺁﺭﺍﻡ ﮔﻴﺮﻡ", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "و زیباترین سخنى که می‌‏خواهم با تو گفته باشم", "link": "https://echolalia.ir/and-the-most-beautiful-speech-i-want-to-say-to-you/", "poem": "زیباترین دریا\nدریایى است که هنوز در آن نرانده‏ایم\nزیباترین کودک\nهنوز شیرخواره است\nزیباترین روز\nهنوز فرا نرسیده است\nو زیباترین سخنى که می‌‏خواهم با تو گفته باشم\nهنوز بر زبانم نیامده است", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "اما تو نرو", "link": "https://echolalia.ir/let-me-be-ignorant/", "poem": "تنهایی\nچیزهای زیادی\nبه انسان می‌آموزد\nاما تو نرو\nبگذار من نادان بمانم", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "لباسی را که در نخستین دیدارمان به تن داشتی", "link": "https://echolalia.ir/%d9%84%d8%a8%d8%a7%d8%b3%db%8c-%d8%b1%d8%a7-%da%a9%d9%87-%d8%af%d8%b1-%d9%86%d8%ae%d8%b3%d8%aa%db%8c%d9%86-%d8%af%db%8c%d8%af%d8%a7%d8%b1%d9%85%d8%a7%d9%86-%d8%a8%d9%87-%d8%aa%d9%86-%d8%af%d8%a7%d8%b4/", "poem": "لباسی را که در نخستین دیدارمان به تن داشتی بپوش\nخود را زیبا کن\nبر موهایت اطلسی بزن\nآن را که در نامه فرستاده بودم\nو پیشانی باز و سفید و بوسه خواهت را بلند کن\nامروز، نه ملال نه اندوه\nامروز محبوب ناظم حکمت باید که زیبا باشد\nچونان پرچم انقلاب", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "من خائن به وطن هستم", "link": "https://echolalia.ir/%d9%85%d9%86-%d8%ae%d8%a7%d8%a6%d9%86-%d8%a8%d9%87-%d9%88%d8%b7%d9%86-%d9%87%d8%b3%d8%aa%d9%85/", "poem": "اگر وطن، از گرسنگی تلف شدن در طول جاده هاست،\nاگر وطن،مثل سگ از سرما لرزیدن و ازتب به خود پیچیدن است،\nاگر وطن، نوشیدن خون سرخ ما در کارخانه های شماست ،\nاگر وطن پنجه های اربابهایتان است،\nاگر وطن، حکومت نظامی است،\nاگر وطن، باتوم پلیس است،\nاگر وطن، رها نشدن از عفونت و گندیدگی شماست،\nمن خائن به وطن هستم", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "تو را دوست می دارم", "link": "https://echolalia.ir/%d8%aa%d9%88-%d8%b1%d8%a7-%d8%af%d9%88%d8%b3%d8%aa-%d9%85%db%8c-%d8%af%d8%a7%d8%b1%d9%85/", "poem": "زانو زده بر خاک زمین را نگاه می کنم\nعلف را نگاه می کنم\nحشره را نگاه می کنم\nلحظه را نگاه می کنم شکفته آبی ِ آبی\nبه زمین بهاران مانی تو، نازنین من\nتو را نگاه می کنم.\nخفته بر پشت، آسمان را می بینم\nشاخه های درخت را می بینم\nلکلک ها را می بینم بال زنان\nبه آسمان بهاران مانی تو، نازنین من\nتو را می بینم.\nآتشی افروخته ام به صحرا شب هنگام\nآتش را لمس می کنم\nآب را لمس می کنم\nپارچه را لمس می کنم\nسکه را لمس می کنم\nبه آتش اردوگاهی زیر ستاره ها مانی تو\nتو را لمس می کنم.\nمیان آدمیانم و آدمیان را دوست می دارم\nعمل را دوست می دارم\nاندیشه را دوست می دارم\nنبردم را دوست می دارم\nدر نبردم موجودی انسانی­ ای تو\nتو را دوست می دارم", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "جدایی", "link": "https://echolalia.ir/%d8%ac%d8%af%d8%a7%db%8c%db%8c/", "poem": "جدایی چون میله ای آویزان در هوا\nبه سر و صورتم می خورد.\nهذیان می گویم\nمی دوم،جدایی در پِیم.\nرهایی از آن ممکن نیست\nپاهایم توان ایستادن ندارند\nجدایی زمان نیست،راه نیست\nجدایی،پلی در میان،\nاز مو باریک تر،از خنجر تیز تر\nاز خنجر تیز تر،از مو باریک تر\nجدایی پلی میان ما\nحتی اگر زانو به زانو با تو نشسته باشم\n«۱۹۶۰،هواپیمای برلین مسکو", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "ای بیوه ی هشت ساله ی من", "link": "https://echolalia.ir/%d8%a7%db%8c-%d8%a8%db%8c%d9%88%d9%87-%db%8c-%d9%87%d8%b4%d8%aa-%d8%b3%d8%a7%d9%84%d9%87-%db%8c-%d9%85%d9%86/", "poem": "کتابی می خوانم\nتو در آنی\n ترانه ای می شنوم\nتو در آنی\n نان می خورم\nدر برابرم تویی\n کار می کنم\nمی نشینی و چشم در من می دوزی\n ای همیشه حاضر من\n با همدیگر سخن نمی گوییم\n صدای همدیگر را نمی شنویم\nای بیوه ی هشت ساله ی من", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "سیگار نیفروخته", "link": "https://echolalia.ir/%d8%b3%db%8c%da%af%d8%a7%d8%b1-%d9%86%db%8c%d9%81%d8%b1%d9%88%d8%ae%d8%aa%d9%87/", "poem": "ممکن است امشب بمیرد\nبا سوختگی سینه کتش از آتش گلوله ای\nهم امشب\nبه سوی مرگ رفت\nبا گام های خویش\nپرسید:سیگار داری؟\nگفتم:بله\n کبریت؟\nگفتم : نه\nشاید گلوله روشنش کند\nسیگار را گرفت\nو گذشت\nشاید الان دراز به دراز افتاده باشد\nسیگاری نیفروخته بر لب\nو زخمی بر سینه\nرفت\nنشانه تکثیر\nو تمام", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "آنها دشمنان امیدند", "link": "https://echolalia.ir/they-are-the-enemies-of-hope/", "poem": "آنها دشمنان امیدند، عشق من \nدشمنان زلالی آب \nو درخت پر شکوفه \nدشمنان زندگی در تاب و تب \nآنها بر چسب مرگ بر خود دارند \nدندان‌های پوسیده و گوشتی فاسد \nبزودی می‌میرند و برای همیشه می‌روند\nآری عشق من \nآزادی \nنغمه خوان \nدر جامه‌ی نوروزی \nبازو گشاده می‌آید \nآزادی در این کشور\nاز کتاب «تو را دوست دارم چون نان و نمک»", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "در این روزهای آفتابی زمستان", "link": "https://echolalia.ir/%d8%af%d8%b1-%d8%a7%db%8c%d9%86-%d8%b1%d9%88%d8%b2%d9%87%d8%a7%db%8c-%d8%a2%d9%81%d8%aa%d8%a7%d8%a8%db%8c-%d8%b2%d9%85%d8%b3%d8%aa%d8%a7%d9%86-%d9%86%d8%a7%d8%b8%d9%85-%d8%ad%da%a9%d9%85%d8%aa/", "poem": "در این روزهای آفتابی زمستان\nاندوه من آیا\nبرای حسرت بودن در جایی دیگر است\nروی پل در استانبول\nبا کارگران در آدانا\nدر کوههای یونان\nدر چین\nیا کنار زنی که دیگر دوستم ندارد ؟\nدرد کبدم است\nیا بار دیگر درد تنهایی\nو یا این که\nاز مرز پنجاه سالگی می گذرم ؟\nفصل دوم اندوهم\nآرام آرام\nبه پایان خواهد رسید\nاگر\nاین شعر را تمام کنم\nیا کمی بهتر بخوابم\nیا نامه ای برسد\nو یا\nچند خبر خوش\n از رادیو", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "ترانه‌ی آفتابنوشان", "link": "https://echolalia.ir/%d8%aa%d8%b1%d8%a7%d9%86%d9%87-%db%8c-%d8%a2%d9%81%d8%aa%d8%a7%d8%a8%d9%86%d9%88%d8%b4%d8%a7%d9%86/", "poem": "این یک ترانه ایست \nکه از کاسه های ی سفالی ،آفتاب می نوشد \nاین یک بافته است \nیک بافته ی گیسو، \nشعله ور \nآتش گرفته، می سوزد\nمانند یک مشعل \nخونین وسرخ \nدر دست قهر مانان آفتاب سوخته \nبا پاهای بر هنه ی مس رنگ \nمن هم آن قهر مانان را دیدم \nمن هم این بافته را پیچیدم \nمن هم با آنها از پُلی که رو به خورشید میرود، گذشتم \nمن هم از کاسه های سفالی، آفتاب را نوشیدم \nمن نیز آن ترانه را خواندم\nدل های ما ,سرعت اش را از خاک گرفت\nدهان شیر زرین یال را دریدیم\nکش وقوس آمدیم،\nجهیدیم\nسوار بر آذرخش باد\nعقاب ها در حال برخاستن،\nاز صخره ها،\nهمراه با ریزش سنگ،\nبال هایشان را، که ازآفتاب طالیی شده ،می تکانند.\nسواران با دست های شعله ور،\nشالق می زنند.\nو دهنه ی اسبان شاهسوار را می کشند.\nگُردان راه افتاده\nخور شید جاریست\nخورشید را فتح می کنیم\nفتح خورشید نزدیک است\nبا ما همرا ه نشوند\nآنانی که در زنجیر گریه ی اشک چشم خانواده ها ی خود گرفتار اند\nدنبال ما راه نیفتند کسانی که در\nپوسته ی قلب شان خزیده اند\nبهمین خاطر\nآتش افتاده از خورشید\nمیلیون ها قلب سرخ را می سوزاند\nتوهم از قفسه ی سینه ات\nبیرون بیاور\nآتش افتاده از خورشید را\nپرت کن میان انبوه دل های ما\nگردان راه افتاده\nخورشید جار یست\nخورشید را فتح می کنیم\nفتح خورشید نزدیک است.\nما زاده ی آتش، آب، خاک و آهنیم\nزنان ما کودکان مان را با آفتاب شیر می دهند\nرییش های حنایی رنگ ما، بوی خاک می دهد\nسرمتی ما گرم است\nگرم، به گرمی خون\nبه گرمی آن دمی که رویاهای جوانان می سوزد\nتیرک دار ما را از ستاره ها می آویزند\nبر جمجمه ی مردگان ما راه می آویزند\nاستوار\nرو به سوی خورشید\nمرده گان\nدر جنگ کشته شدند\nدر خورشید به خاک سپرده\nما در ماتم آنها، مجالی برای سوگواری نداریم\nگردان راه افتاده\nخورشید جاریست\nخورشید را فتح می کنیم\nفتح خورشید نزدیک است\nانگورها، خون چکان\nسرخ تاکستان\nدودکش های آجری ستبر\nپیچ در پیچ\nآواز می خوانند\nصدای فرمانده\nآمرانه فریاد می زند\nبه پیش\nاین صدا\nقدرت این صدا\nاین قدرت\nبر چشمان گرگ های زخمی گرسنه پرده می کشد\nتیرانداز\nآنها را وادار به توقف می کند\nهمانجایی که هستند\nفرمان مردن\nفرمان\nاز صدای او آفتاب می نوشیم\nبه خروش میائیم\nبه خروش میایم\nمیان پرده ی دود افق شعله ور\nسواران هلهله کنان\nبا نیزه ی خود آسمان را میدرند\nگردان افتاده\nخورشید جاریست\nخورشید را فتح خواهیم کرد\nفتح خورشید نزدیک است\nخاک به رنگ مس\nآسمان به رنگ مس\nچنین است فریاد ترانه ی آفتابنوشان\nزردکاهی،درازترین گیسوی خیال", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "گفت به پیشم بیا", "link": "https://echolalia.ir/%da%af%d9%81%d8%aa-%d8%a8%d9%87-%d9%be%db%8c%d8%b4%d9%85-%d8%a8%db%8c%d8%a7-%d9%86%d8%a7%d8%b8%d9%85-%d8%ad%da%a9%d9%85%d8%aa/", "poem": "گفت به پیشم بیا\nگفت برایم بمان\nگفت به رویم بخند\nگفت برایم بمیر\nآمدم\nماندم\nخندیدم\nمردم.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "دریای خزر", "link": "https://echolalia.ir/%d8%af%d8%b1%db%8c%d8%a7%db%8c-%d8%ae%d8%b2%d8%b1-%d9%86%d8%a7%d8%b8%d9%85-%d8%ad%da%a9%d9%85%d8%aa/", "poem": "از افق ها تا افق ها\nلشکر لشکر ، موج های کف آلود بنفش،\nجاری\nزبان بادها را حرف میزند، پهنه ی خزر\nحرف می زند و موج میخورد\nوای بر من، شیطان!\nچه کسی گفت\nخزر به یک آبگیر مرده می ماند\nآبی گسترده، بی آغاز و پایان است خزر\nدر خزر ، دوست سفر می کند\nدشمن سفر می کند\nموج ، یک کوه است\nقایق ، یک غزال\nموج ، یک چاه\nقایق ، یک سطل\nبالا می رود قایق ،\nپائین می رود قایق ،\nواژگون می شود\nاز پشت اسبی\nپیاده می شود\nپدری فراز\nسوار قایق می شود\nیک قایقران ترکمن\nچهار زانو کنار پارو می نشیند\nبا کلاهِ سیاهِ بزرگی بر سر\nاین کاله نیست:\nپُرز دار ، نیمه شکنبه ی گوسفند است،\nبر سر نهاده .\nبالا می رود قایق ،\nپائین می رود قایق ،\nو قایقران…\nترکمنی به جثه ی بودا\nکنار پارو ،چهار زانو نشسته\nاما باور نکنم که تا آنسوی خزر\nبحالت تعظیم دوام بیاورد!\n آنهم با آن جثّه ی بودایی\nمطمئن بخود ، با سکون یک سنگ\nچهار زاو کنار پارو نشسته\nنگاه می کنم\nبه قایق\nبه آب هایی که در هم می پیچند!\nنگاه می کنم\nبه آب هایی که شکاف برداشته اند .\nبالا می رود قایق ،\nپائین می رود قایق ،\nواژ گون می شود\nاز پشت اسبی\nپیاده می شود\nپدری فراز\nسوار قایق می شود.\nبدجوری میوزد بادِ سیاه، بدجور\nامان از فریبِ جوهره ی خزر\nامان از ادا بازی هایِ باد\nنادیده بگیر ، چه سود؟\nخب که چه ؟\nبادِ سیاه آب ها را هار می کند\nزاده شده ی خزر،\nگوراش خزر است .\nبالا می رود قایق ،\nپائین می رود قایق\nبالا می رود قا…\nپائین می رود قا…\nبالا…\nپائین…", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "شرح حال ناظم حکمت از زبان خودش", "link": "https://echolalia.ir/%d8%b4%d8%b1%d8%ad-%d8%ad%d8%a7%d9%84-%d9%86%d8%a7%d8%b8%d9%85-%d8%ad%da%a9%d9%85%d8%aa-%d8%a7%d8%b2-%d8%b2%d8%a8%d8%a7%d9%86-%d8%ae%d9%88%d8%af%d8%b4/", "poem": "در سال ۱۹۰۲ زاده شدم\nهرگز دوباره به زادگاه ام خود باز نگشتم\nعقب گرد را دوست ندارم\nبا سه سالگی در آلِپُو (شهری در سوریه) نزد نوه ی پاشا* بودم\nبا نوزده سالگی دانشجو بودم در دانشگاه کمونیستی مسکو\nبا چهل و نه سالگی دوباره در مسکو، بعنوان مهمان در حزب کمیته ی مرکزی\nو از چهارده سالگی ام شاعری می کنم.\nعده ای گیاهان را می شناسند ،\n گروهی ماهی ها را،\nمن ، جدایی ها را .\nبرخی نام ستاره ها را از بر میدانند،\nمن نام حسرت ها را .\nدر زندان ها خفتم ، هم در هتل های بزرگ\nگرسنگی کشیدم ، اعتصابات غذا را تحمل کردم\nو خوراکی وجود ندارد که من مزه نکرده باشم\nدر سی سالگی می خواستند مرا بدار بیاویزند\nبا چهل وهشت سالگی نامزد دریافت جایزه ی صلح شدم ،\nکه دریافت اش کردم .\nبا سی وشش سالگی مدت شش ماه را\nصرف بیرون رفتن از چهار متر مربع بتون سیمانی کردم.\nدر پنجاه ونه سالگی ام هجده ساعت پرواز از پراگ به هاوانا داشتم.\nلنین را ندیدم اما در سال ۱۹۲۴ زیر تابوت اش را گرفتم ،\nکتاب ها و یادبود (مجسمه) او را در سال ۱۹۶۱ بازدید کردم .\nبخود جرات دادند مرا از حزب برانند که کار شان نگرفت،\nزیر آوار بت های فر و ر یخته له نشدم .\nز یر آوار\nدر سال ۱۹۵۱ با دوستی جوان به دریا که رفته بودیم،\nمرگ از زیر گوشم گذشت\nدر انتظارمرگ با قلبی شکسته .\nچهار ماه از سال ۱۹۵۲ را به پشت خوابیدم منتظر مرگ با قلبی شکسته\nدیوانه وار حسود بودم نسبت به زنانی که دوست شان میداشتم،\nاما به چارلی چاپلین کمترین حسادت را نداشتم.\nزنان ام را فریب دادم،\nاما پشت سر دوستان هرگز بدگویی نکردم.\nنوشیدم ولی الکلی نشدم\nسربلند هستم،\nنان خود را با عرق پیشانی بدست آوردم.\nشرمنده می شوم از این که بخاطر دیگران باید دروغ بگویم .\nدروغ گفتم تا دیگران را رنج ندهم ،\nولی نه بی دلیلی روشن .\nبا ترن ، خودرو و هواپیما سفر کردم\nکه خیلی ها امکان اش را نداشتند.\nبه اپرا رفتم ،\nوقتی که دیگران اپرا هم به گوش شان نخورده بود.\nاز سال ِ ۱۹۲۱به اینطرف خوداری می کنم\nاز بازدید شهر هایی که بیشتر مردم به آنجا میروند،\nمساجد و کلیساها،\nمعابد ، کنیسه ها و شعبده بازی ها\nولی میگذارم فال قهوه ام را بخوانند.\nکتاب های من به سی تا چهل زبان چاپ شده اند.\nولی در ترکیه ی خودم ، به زبان ترکی ممنوع\nبه سرطان دچار نیستم،\nضرورتی هم نیست که باشم\nنمی خواهم فلان وزیر باشم\nعلاقه ای هم به آن ندارم\nجنگ را هم تجربه نکردم\nلازم نیست.\nلازم نبود نیمه شب ها در حمله های هوایی\nبه پناهگاه های زیرزمینی پناه گرفته، و راه فرار را پیش بگیرم.\nدر جاده ها ، زیر هواپیماهای سقوط کرده نیفتادم .\nدر حدود شصت سالگی عاشق شدم.\nخالصه بگویم رفقا :\nاگر امروز در برلین از اندوه بمیرم هم ،\nمی توانم بگویم مانند یک انسان زیستم.\nواینکه چقدر هم زندگی خواهم کرد و چگونه،\nکسی نمیداند .\nپی نوشت: کنستانتین بورجنسکی جد مادری ناظم حکمت ،اشراف زاده ای لهستانی بود که پس از شکست در قیام اتریش و روسیه در سال ۱۸۴۸ به پاریس وسپس به ترکیه گر یخت و در آنجا  لقب «پاشا» را گرفت.", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "دنیای ممنوعه", "link": "https://echolalia.ir/%d8%af%d9%86%db%8c%d8%a7%db%8c-%d9%85%d9%85%d9%86%d9%88%d8%b9%d9%87/", "poem": "من در دنیای ممنوع زندگی می‌کنم\nبوئیدن گونه دلبندم\nممنوع\nناهار با فرزندان سر یک سفره\nممنوع\nهمکلامی با مادر و برادر\nبی‌نگهبان و دیواره سیمی\nممنوع\nبستن نامه‌ای که نوشته‌ای\nیا نامه سربسته تحویل گرفتن\nممنوع\nخاموش کردن چراغ ، آنگاه که پلک‌هایت به هم می‌آیند\nممنوع\nبازی تخته نرد\nممنوع\nاما چیزهای ممنوعی هم هست\nکه می‌توانی گوشه  قلبت پنهان کنی\nعشق ، اندیشیدن ، دریافتن\nاز کتاب « تو را دوست دارم چون نان و نمک", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "در تو ناممکنی ها را دوست می دارم", "link": "https://echolalia.ir/%d8%af%d8%b1-%d8%aa%d9%88-%d9%86%d8%a7%d9%85%d9%85%da%a9%d9%86%db%8c-%d9%87%d8%a7-%d8%b1%d8%a7-%d8%af%d9%88%d8%b3%d8%aa-%d9%85%db%8c-%d8%af%d8%a7%d8%b1%d9%85/", "poem": "من، در تو، ماجرای به قطب رفتن یک کشتی را\nمن، در تو، کشف تقدیر قمارباز را\nدر تو، فاصله ها را\nمن، در تو ناممکنی ها را دوست می دارم\nغوطه ور شدن در چشمانت\nچون جنگلی غوطه‌ ور در نور\nو خیس از عرق و خون، گرسنه و خشمگین\nبا اشتهای صیادی، گوشت تنت را به دندان کشیدن\nمن، در تو، ناممکنی ها را دوست می دارم\nاما، ناامیدی ها را\nهرگز", "poet_nationality": "ترکیه", "poet_name": "ناظم حکمت", "poet_link": "https://echolalia.ir/category/sher/turkey-poet/nazim-hikmet-ran/"}
{"title": "دیدی دلم شکست", "link": "https://echolalia.ir/you-see-me-break/", "poem": "دیدی دلم شکست\nدیدی این بلور درخشان عمر من\nبازیچه بود\nدیدی چه بی صدا\nدل پر آرزوی من\nاز دست کودکی که ندانست قدر آن\nافتاد بر زمین\nدیدی دلم شکست\nاین چهار چیز را در زندگی ات نشکن\nاعتماد ، قول ، رابطه ، قلب را\nزیرا وقتی اینها می شکنند\nصدا ندارند\nولی درد بسیار دارند", "poet_nationality": "انگلیس", "poet_name": "چارلز دیکنز", "poet_link": "https://echolalia.ir/category/sher/british-poets/charles-dickens/"}
{"title": "شعر من در مدح هیچ‌کس نیست", "link": "https://echolalia.ir/%d8%b4%d8%b9%d8%b1-%d9%85%d9%86-%d8%af%d8%b1-%d9%85%d8%af%d8%ad-%d9%87%db%8c%da%86%e2%80%8c%da%a9%d8%b3-%d9%86%db%8c%d8%b3%d8%aa/", "poem": "نه برای خواندن است که می‌خوانم\nنه برای عرضه‌ی صدایم.\nنه!\nمن آن شعر را با آواز می‌خوانم\nکه گیتار پُر احساس من می‌سراید.\nچرا که این گیتار قلبی زمینی دارد.\nو پرنده‌وار، پرواز کُنان در گذر است.\nو چون آب مقدس\nدلاوران و شهیدان را به مهر و مهربانی تعمید می‌دهد.\nپس ترانه‌ی من آنچنان که «ویولتا» می‌گفت هدفی یافته است.\nآری گیتار من کارگر است\nکه از بهار می‌درخشد و عطر می‌پراکند.\nگیتار من دولتمندان جنایتکار را به کار نمی‌آید\nکه آزمند زر و زورند.\nگیتار من به کار زحمتکشان خلق می‌آید.\nتا با سرودشان آینده شکوفا شود.\nچرا که ترانه آن زمانی معنایی می‌یابد\nکه قلبش نیرومندانه در تپش باشد.\nو انسانی آن ترانه را بسراید\nکه سرود خوانان شهادت را پذیرا شوند.\nشعر من در مدح هیچ‌کس نیست\nو نمی‌سرایم تا بیگانه‌ای بگرید.\nمن برای بخش کوچک و دور دست سرزمینم می‌سرایم\nکه هر چند باریکه‌ای بیش نیست\nاما ژرفایش را پایانی نیست.\nشعر من آغاز و پایان همه چیز است.\nشعری سرشار از شجاعت\nشعری همیشه زنده و تازه و پویا.", "poet_nationality": "شیلی", "poet_name": "ویکتور خارا", "poet_link": "https://echolalia.ir/category/sher/chilean-poets/victor-jara/"}
{"title": "به تو می ‌اندیشم", "link": "https://echolalia.ir/%d8%a8%d9%87-%d8%aa%d9%88-%d9%85%db%8c-%e2%80%8c%d8%a7%d9%86%d8%af%db%8c%d8%b4%d9%85/", "poem": "به تو می ‌اندیشم\nدر گذر از خیابان های شهر\nبه تو می ‌اندیشم\nهنگامی که به چهره ‌ها می نگرم\nاز میان پنجره ‌های مه‌ آلود\nنمی ‌دانم که کیستند و چه می کنند\nبه تو می اندیشم\nعشق من ، به تو می اندیشم\nهمراه زندگی من\nاکنون و در آینده\nساعت های تلخ و شیرین\nزنده بودن را\nکار کردن از آغاز یک داستان\nبی دانستن پایان آن\nآن گاه که پایان روزهای کار در می رسد\nو صبح فرا می رسد\nسایه ها گداخته می گردند\nبر فراز بام هایی که ساخته بودیم\nدوباره از کار باز می گردیم\nبحث در میان ‌مان\nدلایل را بیرون می کشیم\nاز زمان اکنون و آینده\nبه تو می اندیشم\nعشق من ، به تو می اندیشم\nهمراه زندگی من\nاکنون و در آینده\nساعت های تلخ و شیرین\nزنده بودن را\nکار کردن از آغاز یک داستان\nبی دانستن پایان آن\nوقتی به خانه می آیم\nتو آن جایی\nو ما رویاهامان را با هم می بافیم\nکار کردن از آغاز یک داستان\nبی دانستن پایان آن", "poet_nationality": "شیلی", "poet_name": "ویکتور خارا", "poet_link": "https://echolalia.ir/category/sher/chilean-poets/victor-jara/"}
{"title": "جرات ریسک کردن", "link": "https://echolalia.ir/%d8%ac%d8%b1%d8%a7%d8%aa-%d8%b1%d9%8a%d8%b3%da%a9-%d9%83%d8%b1%d8%af%d9%86/", "poem": "عشق ، ریسک کردن در پس خوردن است\nزندگی کردن ، ریسک کردن در مردن است\nامیدوارم بودن ، ریسک کردن در ناامید شدن است\nامتحان کردن برای انجام کاری ، ریسک کردن در شکست خوردن است\nریسک کردن یک نیاز است\nو تنها کسی که جرات ریسک کردن دارد یک انسان آزاد است", "poet_nationality": "ایتالیا", "poet_name": "آلدا مرینی", "poet_link": "https://echolalia.ir/category/sher/italian-poets/alda-merini/"}
{"title": "به سویم پرواز کن", "link": "https://echolalia.ir/%d8%a8%d9%87-%d8%b3%d9%88%db%8c%d9%85-%d9%be%d8%b1%d9%88%d8%a7%d8%b2-%da%a9%d9%86/", "poem": "با هواپیمای کاغذی خیالم\nبا صفای احساست\nبه سویم پرواز کن\nسرزمینی های سحر آمیزرا سر سبز خواهی دید\nو من بلندترین تاج درخت خواهم شد\nتا به تو سایه و سر پناه بخشم\nاز دو دستت\nدو بال فرشته بساز\nبرایم بازیچه رویا واندکی هم آرامش به ارمغان آور\nاما قبل از اینکه چیزی بگوئی\nبه عشق شکوفای قلبم نگاه کن", "poet_nationality": "ایتالیا", "poet_name": "آلدا مرینی", "poet_link": "https://echolalia.ir/category/sher/italian-poets/alda-merini/"}
{"title": "اگر مرا ببوسی", "link": "https://echolalia.ir/%d8%a7%da%af%d8%b1-%d9%85%d8%b1%d8%a7-%d8%a8%d8%a8%d9%88%d8%b3%db%8c/", "poem": "اگر مرا ببوسی\nو اگر من چشم در چشم تو شوم\nمی‌ترسم از ویرانی‌ام\nنگاه تو چون شراره‌ای است\nکه ناگهان\nشعله ور می‌شود\nو من\nبه زندگانی بلند گل سرخی فکر می‌کنم\nکه بی هیچ تشویشی\nدر انتظار جاودانگی ست", "poet_nationality": "ایتالیا", "poet_name": "آلدا مرینی", "poet_link": "https://echolalia.ir/category/sher/italian-poets/alda-merini/"}
{"title": "این قلب در هم شکسته ی غمگین", "link": "https://echolalia.ir/%d8%a7%db%8c%d9%86-%d9%82%d9%84%d8%a8-%d8%af%d8%b1-%d9%87%d9%85-%d8%b4%da%a9%d8%b3%d8%aa%d9%87-%db%8c-%d8%ba%d9%85%da%af%db%8c%d9%86/", "poem": "اگر به جای این قلب در هم شکسته ی غمگین\nسبکبالی دختر بچه‌ای را داشتم\nو اگر به جای خون\nدر رگهایم آبی پاک جریان داشت\nخاطرات بی معنا و لوس گذشته را\nازتن بیرون می‌آوردم\nو خودم را در تو غرق می‌کردم\nدر تویی که مرد من شده‌ای\nمن پربارترین قصه های سرزمینم را\nکه هرگز به ثمر نمی‌نشیند را\nبه تو مدیونم\nمن همچون زنبوری\nکه شهدش را به گلهایش مدیون است\nکلماتم را به تو مدیونم\nزیرا که من\nعاشق توام\nعزیزم پیش از جهنم\nپیش ازبهشت\nحتی پیش از آنکه جسم لرزانم\nدر میان خاک نهاده شود\nعاشق توام\nعشق من\nچه سخت است گام برداشتن در روزهای تشنگی\nبه سمت هزار دهان دلجوی تو", "poet_nationality": "ایتالیا", "poet_name": "آلدا مرینی", "poet_link": "https://echolalia.ir/category/sher/italian-poets/alda-merini/"}
{"title": "به خاطر کسی که دوستش داری", "link": "https://echolalia.ir/%d8%a8%d9%87-%d8%ae%d8%a7%d8%b7%d8%b1-%da%a9%d8%b3%db%8c-%da%a9%d9%87-%d8%af%d9%88%d8%b3%d8%aa%d8%b4-%d8%af%d8%a7%d8%b1%db%8c/", "poem": "زمانی که عاشقی ، زنده ای\nشاید بد ، شاید خوب\nاما زنده ای\nو خواهی مرد اگر دست از عاشقی برداری\nنابود خواهی شد اگر عاشقی نکرده باشی\nاگر عشق تو را رنجاند\nمراقب زخم هایت باش\nباورشان داشته باش\nچرا که زنده ای\nتو زنده ای\nبه خاطر کسی که دوستش داری\nبه خاطر کسی که دوستت دارد", "poet_nationality": "ایتالیا", "poet_name": "آلدا مرینی", "poet_link": "https://echolalia.ir/category/sher/italian-poets/alda-merini/"}
{"title": "کلماتی هست که می‌میرند", "link": "https://echolalia.ir/there-are-words-that-die/", "poem": "کلماتی هست که می‌میرند\nکلماتی هست که کلماتِ دیگر را می‌بلعند\nکلماتی هست که با هیچ پاک‌کنی پاک نمی‌شوند\nکلماتی هست که در خواب راه می‌روند\nکلماتی هست که قلبشان از مشتشان بزرگتر است\nکلماتی هست که مثلِ تخته‌سنگ‌های دامنۀ کوهستان\nخیس از بارانِ شبانه‌اند\nو در زیرِ نورِ ستارگان برق می‌زنند\nکلماتی هست که هیچ‌وقت به دنیا نمی‌آیند\nکلماتی هست که چشمِ دیدنِ کلماتِ دیگر را ندارند\nکلماتی هست که مادر ندارند\nکلماتی هست که خود را می‌سوزانند\nکلماتی هست که فرصتِ گریه کردن ندارند\nکلماتی هست که بستگی دارند\nکلماتی هست که کلماتِ دیگر را کول می‌کنند\nکلماتی هست که سرِ زا می‌روند\nکلماتی هست که تنهایند\nکلماتی هست که دزدیده می‌شوند\nکلماتی هست که دل را به لرزه می‌اندازند\nکلماتی هست که بعد از بیانشان سیگار می‌چسبد\nارسال کننده سالار یزدانی", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "من می ترسم، پس هستم", "link": "https://echolalia.ir/i-am-afraid-so-i-am/", "poem": "من زندگی را دوست دارم\nولی از زندگی دوباره می ترسم!\nدین را دوست دارم\nولی از کشیش ها می ترسم!\nقانون را دوست دارم\nولی از پاسبان ها می ترسم!\nعشق را دوست دارم\nولی از زن ها می ترسم!\nکودکان را دوست دارم\nولی از آینه می ترسم!\nسلام را دوست دارم\nولی از زبانم می ترسم!\nمن می ترسم ، پس هستم\nاین چنین می گذرد روز و روزگار من\nمن روز را دوست دارم\nولی از روزگار می ترسم!", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "معنای این همه سکوت چیست؟", "link": "https://echolalia.ir/what-is-the-meaning-of-all-this-silence/", "poem": "کهکشانها کو زمینم؟\nزمین کو وطنم؟\nوطن کو خانه ام؟\nخانه کو مادرم؟\nمادر کو کبوترانه ام؟\nمعنای این همه سکوت چیست؟\nمن گم شده ام در تو یا تو گم شدی در من ای زمان؟\nکاش هرگز آن روز از درخت انجیر پائین نیامده بودم!\nکاش!", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "خوب می دانم،  سالهاست که مرده ام", "link": "https://echolalia.ir/well-know-ive-been-dead-for-many-years/", "poem": "به ساعت نگاه می کنم:\nحدود سه نصفه شب است\nچشم می بندم تا مبادا چشمانت را از یاد برده باشم\nو طبق عادت کنار پنجره می روم\nسوسوی چند چراغ مهربان\nوسایه های کشدار شبگردانه خمیده\nو خاکستری گسترده بر حاشیه ها\nو صدای هیجان انگیز چند سگ\nو بانگ آسمانی چند خروس\nاز شوق به هوا می پرم چون کودکی ام\nو خوشحال که هنوز \nمعمای سبز رودخانه از دور\nبرایم حل نشده است\nآری!از شوق به هوا می پرم\nو خوب می دانم \nسالهاست که مرده ام", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "اتّفاق اتفاق افتاده بود", "link": "https://echolalia.ir/%d8%a7%d8%aa%d9%91%d9%81%d8%a7%d9%82-%d8%a7%d8%aa%d9%81%d8%a7%d9%82-%d8%a7%d9%81%d8%aa%d8%a7%d8%af%d9%87-%d8%a8%d9%88%d8%af/", "poem": "وقتی ما آمدیم\nاتّفاق اتفاق افتاده بود!\nحال\nهرکس\nبه سلیقه خود چیزی می‌گوید\nو در تاریکی گم می‌شود", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "اینجا در دنیای من", "link": "https://echolalia.ir/%d8%a7%db%8c%d9%86%d8%ac%d8%a7-%d8%af%d8%b1-%d8%af%d9%86%db%8c%d8%a7%db%8c-%d9%85%d9%86/", "poem": "اینجا در دنیای من\nگرگ ها هم افسردگی مفرط گرفته اند\nدیگر گوسفند نمی درند\nبه نی چوپان دل می سپارند و گریه می کنند", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "سالهاست که مرده ام", "link": "https://echolalia.ir/%d8%b3%d8%a7%d9%84%d9%87%d8%a7%d8%b3%d8%aa-%da%a9%d9%87-%d9%85%d8%b1%d8%af%d9%87-%d8%a7%d9%85/", "poem": "به ساعت نگاه میکنم\nحدود سه نصف شب است\nچشم می بندم تا مباد که چشمانت را از یاد برده باشم\nو طبق عادت کنار پنجره می روم\nسوسوی چند چراغ مهربان\nو سایه های کشدار شبگردان خمیده\nو خاکستری گسترده بر حاشیه ها\nو صدای هیجان انگیز چند سگ\nو بانگ آسمانی چند خروس\n از شوق به هوا می پرم چون کودکیم\nو خوشحال که هنوز معمای سبزی رودخانه از دور برایم حل نشده است\nآری از شوق به هوا می پرم\nو خوب می دانم که\n سالهاست که مرده ام", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "حرمت نگه دار دلم", "link": "https://echolalia.ir/%d8%ad%d8%b1%d9%85%d8%aa-%d9%86%da%af%d9%87-%d8%af%d8%a7%d8%b1-%d8%af%d9%84%d9%85-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "حرمت نگه دار دلم\nگلم\nکه این اشک ، خون بهای عمر رفته من است\nمیراث من!\nنه به قید قرعه\nنه به حکم عرف\nیک جا سند زده ام همه را به حرمت چشمانت\nبه نام تو\nمهر و موم شده با آتش سیگار متبرک ملعون!\nکتیبه خوان خطوط قبایل دور\nاین,این سرگذشت کودکی است\nکه به سرانگشت پا\nهرگز دستش به شاخه هیچ آرزوئی نرسیده است\nهرشب گرسنه می خوابید\nچند و چرا نمیشناخت دلش\nگرسنگی شرط بقا بود به آئین قبیله مهربانش\nپس گریه کن مرا به طراوت\nبه دلی که میگریست بر اسب باژگون کتاب دروغ تاریخش\nو آوار میخواند ریاضیات را\nدر سمفونی باشکوه جدول ضرب با همکلاسیها\nدودوتا چارتا چارچارتا…\nدر یازده سالگی پا به دنیای شگفت کفش نهاد\nبا سرتراشیده و کت بلندی که از زانوانش میگذشت\nبا بوی کنده بدسوز و نفت و عرقهای کهنه\nآری دلم\nگلم\nاین اشکها خون بهای عمر رفته من است…\nدلم گلم\nاین اشکها خون بهای عمر رفته من است\nمیراث من\nحکایت آدمی که جادوی کتاب مسخ و مسحورش کرده است\nتا بدانم و بدانم و بدانم\nبه وار\nوانهادم مهر مادریم را\nگهواره ام را به تمامی\nو سیاه شد در فراموشی , سگ سفید امنیتم\nو کبوترانم را از یاد بردم\nو می رفتم و می رفتم و میرفتم\nتا بدانم و بدانم و بدانم\nاز صفحه ای به صفحه ای\nاز چهره ای به چهره ای\nاز روزی به روزی\nاز شهری به شهری\nزیر آسمان وطنی که در آن فقط\nمرگ را به مساوات تقسیم میکردند\nسند زده ام یک جا\nهمه را به حرمت چشمان تو\nمهر و موم شده با آتش سیگار متبرک ملعون\nکه میترکاند یکی یکی حفره های ریه هایم را\nتا شمارش معکوس آغاز شده باشد\nبر این مقصود بی مقصد\nاز کلامی به کلامی\nو یکی یکی مُردم\nبر این مقصود بی مقصد\nکفایت میکرد مرا حرمت آویشن\nمرا مهتاب\nمرا لبخند\nو آویشن حرمت چشمان تو بود، نبود؟\nپس دل گره زدم به ضریح هر اندیشه ای\nکه آویشن را می‌سرود\nمسیح به جُلجُتا بر صلیب نمی شد!\nو تیر باران نمی شد لورکا\nدر گرانادا\nدر شب های سبز کاجها و مهتاب\nآری یکی یکی مُردم به بیداری\nاز صفحه ای به صفحه ای\nتا دل گره بزنم به ضریح هر اندیشه ای که آویشن را میسرود\nپس رسوب کردم با جیب های پر از سنگ\nبه ته رودخانه «اوُوز» همراه با ویرجینیا وُولف\nتا بار دیگر مرده باشم بر این مقصود بی مقصد\nحرمت نگه دار دلم گلم\nدلم\nاشکهایی را که خونبهای عمر رفته ام بود.\nداد خود را به بیدادگاه خود آورده ام! همین\nنه، نه\nبه کفر من نترس\nنترس کافر نمی شوم هرگز\nزیرا به نمی دانم های خود ایمان دارم\nانسان و بی تضاد؟!\nخمره های منقوش در حجره های میراث\nعرفان لایت با طعم نعنا\nشک دارم به ترانه ای که\nزندانی و زندانبان همزمان زمزمه میکنند !!\nپس ادامه میدهم\nسرگذشت مردی را که هیچ کس نبود\nبا این همه\nتو گوئی اگر نمی بود\nجهان قادر به حفظ تعادل نبود\nچون آن درخت که زیر باران ایستاده است..\nنگاهش کن\nچون آن کلاغ\nچون آن خانه\nچون آن سایه\nما گلچین تقدیر و تصادفیم\nاستوای بود و نبود\nبه روزگار طوفان موج و نور و رنگ\nدر اشکال گرفتار آمدم\nمستطیل های جادو\nمربع های جادو\nمن در همین پنجره معصومیت آدم را گریه کرده ام\nدیوانگیهای دیگران را دیوانه شده ام\nعرفات در استادیوم فوتبال\nدر کابینه شارون از جنون گاوی گفتم\nدر همین پنجره گله به چرا بردم\nپادشاهی کردم با سر تراشیده و قدرت اداره دو زن\nسر شانه نکردم که عیالوار بودم و فقیر\nزلف به چپ و راست خواباندم\nتا دل ببرم از دختر عمویم\nاز دیوار راست بالا رفتم\nبه معجزه کودکی\nبا قورباغه ای در جیبم\nحراج کردم همه رازهایم را یک جا\nدلقک شدم با دماغ پینوکیو\nو بوتهّ گونی به جای موهایم\nآری گلم\nدلم\nحرمت نگه دار\nکه این اشکها خون بهای عمر رفته من است\nسرگذشت کسی که هیچ کس نبود\nو همیشه گریه می کرد\nبی مجال اندیشه به بغض های خود\nتا کی مرا گریه کند؟ و تا کی ؟!\nو به کدام مرام بمیرد\nآری گلم\nدلم\nورق بزن مرا\nو به آفتاب فردا بیندیش که برای تو طلوع میکند\nبا سلام\nو عطر آویشن", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "دیوونه کیه؟", "link": "https://echolalia.ir/%d8%af%db%8c%d9%88%d9%88%d9%86%d9%87-%da%a9%db%8c%d9%87%d8%9f-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "دیوونه کیه؟\nعاقل کیه؟\nجوونور کامل کیه؟\nواسطه نیار به عزتت خمارم\nحوصله هیچ کسی رو ندارم\nکفر نمیگم سوال دارم\nیک تریلی محال دارم\nتازه داره حالیم می شه چیکارم\nمیچرخم و میچرخونم سیارم\nتازه دیدم حرف حسابت منم\nطلای نابت منم\nتازه دیدم که دل دارم بستمش\nراه دیدم نرفته بود رفتمش\nجوانه نشکفته را رستمش\nویروس که بود حالیش نبود هستمش\nجواب زنده بودنم مرگ نبود ! جون شما بود؟\nمردن من مردن یک برگ نبود ! تو رو به خدا بود؟\nاون همه افسانه و افسون ولش ؟!!\nاین دل پر خون ولش؟!!\nدلهره گم کردن گدار مارون ولش؟!\nتماشای پرنده ها بالای کارون ولش ؟!\nخیابونا , سوت زدنا , شپ شپ بارون ولش ؟!\nدیوونه کیه؟\nعاقل کیه؟\nجوونور کامل کیه؟\nگفتی بیا زندگی خیلی زیباست ! دویدم\nچشم فرستادی برام\nتا ببینم\nکه دیدم\nپرسیدم این آتش بازی تو آسمون معناش چیه ؟\nکنار این جوی روون نعناش چیه؟\nاین همه راز\nاین همه رمز\nاین همه سر و اسرار معماست؟\nآوردی حیرونم کنی که چی بشه ؟ نه والله !\nمات و پریشونم کنی که چی بشه ؟ نه بالله\nپریشونت نبودم ؟\nمن\nحیرونت نبودم؟ !\nتازه داشتم می فهمیدم که فهم من چقدر کمه !\nاتم تو دنیای خودش حریف صد تا رستمه !\nگفتی ببند چشماتو وقت رفتنه !\nانجیر میخواد دنیا بیاد آهن و فسفرش کمه !\nچشمای من آهن انجیر شدن !\nحلقه ای از حلقه زنجیر شدن !\nعمو زنجیر باف زنجیرتو بنازم\nچشم من و انجیر تو بنازم !\nدیوونه کیه؟\nعاقل کیه؟\nجوونور کامل کیه؟\nنام این شعر: چشم منو انجیر", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "کودکی ها", "link": "https://echolalia.ir/%da%a9%d9%88%d8%af%da%a9%db%8c-%d9%87%d8%a7-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "به خانه می رفت\nبا کیف\nو با کلاهی که بر هوا بود\nچیزی دزدیدی ؟\nمادرش پرسید\nدعوا کردی باز؟\nپدرش گفت\nو برادرش کیفش را زیر و رو می کرد\nبه دنبال آن چیز\nکه در دل پنهان کرده بود\nتنها مادربزرگش دید\nگل سرخی را در دست فشرده کتاب هندسه اش\nو خندیده بود\nحسین پناهی", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "بقا", "link": "https://echolalia.ir/%d8%a8%d9%82%d8%a7-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "ده دقیقه سکوت به احترام دوستان و نیکانم\nغژ و غژ گهواره های کهنه و جرینگ جرینگ زنگوله ها\nدوست خوب من\nوقتی مادری بمیرد قسمتی از فرزندانش را با خود زیر گل خواهد برد\nما باید مادرانمان را دوست بداریم\nوقتی اخم می کنند و بی دلیل وسایل خانه را به هم می ریزند\nما باید بدویم دستشان را بگیریم\nتا مبادا که خدای نکرده تب کرده باشند\nماباید پدرانمان را دوست بداریم\nبرایشان دمپایی مرغوب بخریم\nو وقتی دیدیم به نقطه ای خیره مانده اند برایشان یک استکان چای بریزیم\nپدران ‚ پدران ‚ پدرانمان را\nما باید دوست بداریم\nحسین پناهی", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "شعر بهانه", "link": "https://echolalia.ir/%d8%b4%d8%b9%d8%b1-%d8%a8%d9%87%d8%a7%d9%86%d9%87-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "بی تو\n نه بوی خاک نجاتم داد\n نه شمارش ستاره ها تسکینم\n چرا صدایم کردی\n چرا ؟\n سراسیمه و مشتاق\n سی سال بیهوده در انتظار تو ماندم و نیامدی\n نشان به آن نشان\n که دو هزار سال از میلاد مسیح می گذشت\n و عصر\n  عصر والیوم بود\n و فلسفه بود\n و ساندویچ دل وجگر\nحسین پناهی", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "غریب", "link": "https://echolalia.ir/%d8%ba%d8%b1%db%8c%d8%a8-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "مادربزرگ\nگم کرده ام در هیاهوی شهر\nآن نظر بند سبز را\nکه در کودکی بسته بودی به بازوی من\nدر اوین حمله ناگهانی تاتار عشق\nخمره دلم\nبر ایوان سنگ و سنگ شکست\nدستم به دست دوست ماند\nپایم به پای راه رفت\nمن چشم خورده ام\nمن چشم خورده ام\nمن تکه تکه از دست رفته ام\nدر روز روز زندگانیم\nحسین پناهی", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "بیکرانه", "link": "https://echolalia.ir/%d8%a8%db%8c%da%a9%d8%b1%d8%a7%d9%86%d9%87-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "در انتهای هر سفر\nدر آینه\nدار و ندار خویش را مرور می کنم\nاین خک تیره این زیمن\nپایوش پای خسته ام\nاین سقف کوتاه آسمان\nسرپوش چشم بسته ام\nاما خدای دل\nدر آخرین سفر\nدر آینه به حز دو بیکرانه کران\nبه جز زمین و آسمان\nچیزی نمانده است\nگم گشته ام ‚ کجا\nندیده ای مرا ؟", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "آن روزها", "link": "https://echolalia.ir/%d8%a2%d9%86-%d8%b1%d9%88%d8%b2%d9%87%d8%a7-%d8%ad%d8%b3%db%8c%d9%86-%d9%be%d9%86%d8%a7%d9%87%db%8c/", "poem": "آن روزها من به سلیقه کسی که دوستم داشت\nو دوستش داشتم\nسر تا پایِ زندگیم را آبی کرده بودم\nآبی آبی\nآبی به رنگ دریا\nو نا گهان یک روز او را دست در دست کسی دیدم که\nسر تا پایش زرد بود\nزرد ، مثل نور\nمن شنا نمی دانستم\nدلم فرصت نداد تا شنا یاد بگیرم\nو غرق شدم\nدر دریایِ آبی بیکران رویاها\nو کابوسها\nحسین پناهی", "poet_nationality": "ایرانی", "poet_name": "حسین پناهی", "poet_link": "https://echolalia.ir/category/sher/iranian-poets/hossein-panahi/"}
{"title": "اندیشه‌ی دیداری دیگر با تو", "link": "https://echolalia.ir/another-meeting-with-you/", "poem": "موضوع بسیار ساده است و روشن \nهر کسی آن را می‌فهمد \nتو مرا دوست نداری \nو هرگز دوست نخواهی داشت \nمن چرا چنین دل‌بسته‌ام \nبه مردی کاملا بیگانه؟ \nچرا شام‌گاهان  \nچنین از تهِ دل برای‌ات دعا می‌کنم؟ \nچرا دوست‌ام را، کودک موطلایی‌ام را \nشهر محبوب‌ام را، سرزمین‌ام را \nترک کرده‌ام \nو در خیابان‌های این پایتختِ بیگانه \nچون کولیِ سیاه‌پوشی \nسرگردان‌ام؟ \nاما چه زیباست \nاندیشه‌ی دیداری دیگر با تو", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "انزوا", "link": "https://echolalia.ir/isolation/", "poem": "آن‌قدر سنگ‌باران شده‌ام \nکه دیگر از سنگ نمی‌ترسم \nاین سنگ‌ها از چاله‌ی من برجی بلند ساخته‌اند \nبلند در میان درختان بلند \nسپاس از شما ای معماران \nپریشانی و اندوه را نای عبور از میان این سنگ‌ها نیست \nاین‌جا آفتاب زودتر بر من طلوع می‌کند \nو آخرین نورهای سرخوش خورشید \nدیرتر غروب می‌کنند \nگاهی از پنجره‌ی اتاق‌ام \nنسیم شمالی به درون پرواز می‌کند \nکبوتری از دستان من دانه می‌چیند \nصفحات ناتمام مرا نیز \nدست‌ گندم‌گون الهه‌ی شعر، \nاین دست آرام آسمانی تمام خواهد کرد.", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "زهر در آب", "link": "https://echolalia.ir/poison-in-water/", "poem": "چرا زهر در آب می‌ریزید \nو خاک در نان؟ \nچرا پس‌مانده‌های آزادی را \nدر بیغوله‌ی دزدان ریخته‌اید؟ \nچون به صدای بلند \nنفرین نکردم سرنوشت تلخ دوستانم را؟ \nچون وفادار ماندم\nبه سرزمین اندوهبارم؟ \nاینگونه هم هست. شاعر نمی‌تواند زنده باشد \nبی سایه‌ی تبر جلاد بر گردن \nسرنوشت این بود که جامه‌ی گناهکارانِ پشیمان به تن کنیم \nو شمع در دست و بغض در گلو گام بسپاریم.\nاز کتاب سایه‌ای در میان شما", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "جدایی", "link": "https://echolalia.ir/separation/", "poem": "برای شنیدن نسخه صوتی نیاز به فیلتر شکن است\nسالیانی دراز گذشت تا از هم گسستیم \nدیگر چه برای گفتن داریم؟ \nمال منند اکنون، سرمای آزادی درون \nو تاج سیمین بر سر. \nنه خیانتی، نه فریبی \nدیگر نیازی نیست همه شب \nگوش به من بسپاری \nتا برایت دلیل بیاورم که حق با من است\nآن‌گونه که همواره در جدایی‌ها اتفاق می‌افتد \nسایه ی نخستین دیدارمان حلقه بر دَر زد \nدشت نقره‌ای با شاخه‌های سپیدار درختانش \nیکباره سر برآرود \nشنیدیم \nآواز پرنده‌ای را که با گلویی تَر. \nاز روزهایی نغمه سر داد \nکه ظریفانه شکوفه عشق را پاس داشتیم \nو چشم بر زمین دوختیم\nآخرین جام \nآخرین جام را می‌نوشم به سلامتی \nپیوندی که از هم گسست \nتنهایی ما دو،\nاندوه من \nهمیشه خواهم خورد به سلامتی-\nلبانی که دروغ گفتند \nچشمانی که چون گور سرد بودند، \nدنیایی که بی‌رحم بود و خشن \nو نجات‌بخشی که در خواب است.\nاز کتاب سایه‌ای در میان شما – نشر نگاه", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "همه شب هیچ نخوابیدم", "link": "https://echolalia.ir/i-did-not-sleep-all-night/", "poem": "اکنون بالش از هر دو روی داغ است. \nشمع دیگری \nمی‌میرد، کلاغ‌ها فریاد می‌کشند \nآنجا، بی‌سرانجام. \nهمه شب هیچ نخوابیدم، \nخیلی دیر است به خواب بیندیشم…\nچه سفیدی بی‌تابانه‌ای \nدر ژرفای سفید پرده. \nسلام ای‌ بامداد\nاز کتاب شاهِ خاکستری چشم", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "من این گونه ‌ام که هستم", "link": "https://echolalia.ir/%d9%85%d9%86-%d8%a7%db%8c%d9%86-%da%af%d9%88%d9%86%d9%87-%e2%80%8c%d8%a7%d9%85-%da%a9%d9%87-%d9%87%d8%b3%d8%aa%d9%85/", "poem": "من این گونه ‌ام که هستم. پس بدان که خوبی ‌ات را می‌ خواهم.\nکسی نیکتر بجوی. هیچ بختی برای فروختن ندارم\nهمچون شیادان و بنگاهداران.\nهنگامی که می‌ غنودی به ‌آسودگی کنار دریا\nچنین هول هایی شبانه بر من می‌ خزیدند،\nچنین زخمه‌ هایی روحم را می ‌لرزاندند- اگر فقط می ‌دانستی!\nمه‌ زار بهاری، استپ های آسیایی را افسون ‌زده دربر می‌ گیرند؛\nدور تا جایی که چشم می ‌تواند ببیند، فرسنگ ها از هر سو\nفرشی رؤیاگون از لاله‌ های تابان برمی‌ افروزد\nدر فراسوی افق آه، چه صفایی\nسراسر طبیعت را بارور می‌ کند، و چه معصومیتی!\nپروردگارا، به هر حال چه بایدم کرد برای مردم\nهرگز بیشتر از دیده ‌وری نبوده‌ ام،\nپا فرا کشیده در اقلیم های صعب\nو درگیر با غوغایی درونی،\nبا اندک آوازه ‌ای در همین حوالی،\nدوستی باوفا برای مردان دیگر زنان،\nبیوه ‌ی تسلی‌ ناپذیر تنی چند.\nتاج نقره‌ای‌ ام بس نیک جا گرفته است.\nگونه ‌هایم، که همواره به نظر آفتاب‌ زده می ‌آیند،\nچیزی بیشتر مانند ترس تا خوشی را الهام می ‌دهند.\nرنجِ غرور زخمدار، با این همه، زود به پایان خواهد رسید.\nدرست مانند مارینا، دوست بینوای جان‌ باخته ‌ام،\nخواهم نوشید، ناخواسته، از چشمه‌ ی فرجامین فراموشی.\nو خواهی آمد در ردای خاکسپاری،\nشمعِ سبزفام هولناکی در دست می‌ گیری،\nرخسارت نقابدار اما بی‌ درنگ ظن خواهم بُرد\nچهره‌ ی کسی را که در آن نقاب سیاه اهریمنی پنهان است،\nدست دستکش سفیدپوش کسی را که بر آن شمع شوم چنگ انداخته است،\nو کسی که بر من مهمانی شبانه فرستاده است….\n# آنا_آخماتووا", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "اگر تو بیایی و به در بزنی", "link": "https://echolalia.ir/%d8%a7%da%af%d8%b1-%d8%aa%d9%88-%d8%a8%db%8c%d8%a7%db%8c%db%8c-%d9%88-%d8%a8%d9%87-%d8%af%d8%b1-%d8%a8%d8%b2%d9%86%db%8c/", "poem": "به خود یاد دادم که عاقل باشم و ساده زندگی کنم\nبه آسمان بنگرم و خدا را شکر گویم\nدم غروب انقدر راه بروم\nکه خسته شوم و جان نداشته باشم به دلواپسی ها گوش دهم.\nوقتی برگهای گیاه روییده در مسیل رود خش خش می کنند\nو میوه های زرد و سرخ سماق کوهی بر زمین می افتند\nدر باب ویرانی زندگی، زوال و زیبایی\nشعرهای شاد بگویم.\nآن وقت به خانه که باز گردم\nگربه ای پشمالو کف دستم را لیس می زند و خرخر می کند\nاز برجک کارخانه چوب بری در کناره دریاچه\nروشنایی آتش پیداست\nتنها فریاد لک لک نشسته روی بام\nگاهی صدای سکوت را می شکند.\nاگر تو بیایی و به در بزنی\nبعید نیست که نشنوم.", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "تو رفتی، دنیای من بار دیگر تهی و خلوت", "link": "https://echolalia.ir/%d8%aa%d9%88-%d8%b1%d9%81%d8%aa%db%8c%d8%8c-%d8%af%d9%86%db%8c%d8%a7%db%8c-%d9%85%d9%86-%d8%a8%d8%a7%d8%b1-%d8%af%db%8c%da%af%d8%b1-%d8%aa%d9%87%db%8c-%d9%88-%d8%ae%d9%84%d9%88%d8%aa/", "poem": "مؤدبانه پیشم آمدی\nبا لبخندی بسیار نرم و با نزاکت\nلبان تو نیمی کاهلانه و نیمی با ظرافت\nبر دستم چسبیدند،\nو یک لحظه چشمان رازناک تو\nبا تقّدس تندیسی در چشمانم خیره شد\nمن کوشیدم رنج جانکاه ده ساله را،\nشب‎های بی‎خوابی، رؤیاهای آشفته‎ام را،\nدر یک کلام باز گویم.\nدر یک کلام آن را نجوا کردم\nتو رفتی، دنیای من\nبار دیگر تهی و خلوت.", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "به تو می‌اندیشم شوریده‌وار", "link": "https://echolalia.ir/%d8%a8%d9%87-%d8%aa%d9%88-%d9%85%db%8c%e2%80%8c%d8%a7%d9%86%d8%af%db%8c%d8%b4%d9%85-%d8%b4%d9%88%d8%b1%db%8c%d8%af%d9%87%e2%80%8c%d9%88%d8%a7%d8%b1/", "poem": "ای شب من\nبه تو می‌اندیشم شوریده‌وار،\nای روز من\nو به تو بی‌اعتنا:\nبگذار این‌گونه باشد!\nبرمی‌گردم و به سرنوشت خود لبخند می‌زنم\nکه مرا فقط نکبت داده است.\nدودهایی دیروزی هولناکند،\nشعله‌هایی که مرا می‌سوزانند بر نخواهند افتاد،\nبه نظرم،این آتش فروزان،\nآسمانی آفتابی نخواهد شد.", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "شعر من صدای پای یک جزامی است", "link": "https://echolalia.ir/%d8%b4%d8%b9%d8%b1-%d9%85%d9%86-%d8%b5%d8%af%d8%a7%db%8c-%d9%be%d8%a7%db%8c-%db%8c%da%a9-%d8%ac%d8%b2%d8%a7%d9%85%db%8c-%d8%a7%d8%b3%d8%aa/", "poem": "من چون عاشقی چنگ به دست نیامدم\nتا در دل مردم رخنه کنم\nشعر من صدای پای یک جزامی است\nبه شنیدن صدای آن ناله خواهی‌کرد\nو نفرین\nهرگز نه شهرتی خواستم نه ستایشی\nسی سال تمام\nدر زیر بال نابودی\nزیستم", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "اندوه جاودانه", "link": "https://echolalia.ir/%d8%a7%d9%86%d8%af%d9%88%d9%87-%d8%ac%d8%a7%d9%88%d8%af%d8%a7%d9%86%d9%87/", "poem": "می‌دانم خدایان انسان را\nبدل به شیئی می‌کنند\nبی آنکه روح را از او برگیرند\nتو نیز بدل به سنگی شده‌ای در درون من\nتا اندوه را جاودانه سازی", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "آن لحظه فراموش ناشدنی است", "link": "https://echolalia.ir/that-moment-is-unforgettable/", "poem": "من دستهایم را زیر شال بهم فشردم و فکر کردم\nچرا امروز رنگ پریده است ؟\nغم و اندوه من\nقلب او را آکنده\nرنگ از رخسارش برچیده\nآن لحظه فراموش ناشدنی است\nآن لحظه همیشه در ذهنم پایدار است\nبدون حرفی\nادای کلمه ای\nبا قدمهای سنگین\nاز در بیرون رفت\nو من بسرعت باد از پله ها به پایین دویدم تا\nنزدیک در به او رسیدم\nنفس در سینه ام باز می ایستاد که فریاد زدم :\nشوخی بود\nنرو\nبی تو من می میرم\nبا آرامشی هراسناک و لبخندی بر لب گفت :\nبرو\nدر را ببند\nکوران میکند", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "عشق گاهی در لبخند یک نفر جا خوش می‌کند", "link": "https://echolalia.ir/love-sometimes-places-a-smile-on-someone/", "poem": "عشق\nگاه چون ماری در دل می‌خزد\nو زهر خود را آرام در آن می‌ریزد\nگاه یک روز تمام چون کبوتری\nبر هرّه‌ی پنجره‌ات کز می‌کند\nو خرده نان می‌چیند\nگاه از درون گلی خواب آلود بیرون می‌جهد\nو چون یخ ، نمی ، بر گلبرگ آن می‌درخشد\nو گاه حیله گرانه تو را\nاز هر آنچه شاد است و آرام\nدور می‌کند\nگاه در آرشه‌ی ویولونی می‌نشیند\nو در نغمه غمگین آن هق‌هق می‌کند\nو گاه زمانی که حتی نمی‌خواهی باورش کنی\nدر لبخند یک نفر جا خوش می‌کند", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "در دل من خاطره‌ای است", "link": "https://echolalia.ir/in-my-heart-is-a-memory/", "poem": "در دل من ، خاطره‌ای است\nمثل سنگی سفید در دل دیوار\nمرا با آن سر جنگ نیست ، توان جنگ نیست\nخاطره سرخوشی و ناخوشی من است\nهر که به چشمانم بنگرد\nنمی‌تواند که آن را نبیند\nنمی‌تواند که به فکر ننشیند\nنمی‌تواند خاموش و غمین نگردد\nتوگویی به قصه‌ای تلخ گوش داده باشد\nمی‌دانم خدایان آدمیان را به اشیاء تبدیل می‌کنند\nو می‌گذارند دل‌آگاهی آدمی زنده و آزاد بماند\nتا زنده نگه دارند معجزه رنج را\nبدین سان تو در من به هیات خاطره‌ای درآمدی", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "وقتی می گویی فراموشت می کنند", "link": "https://echolalia.ir/when-you-say-they-forget-you/", "poem": "مرا به شگفتی وا می داری\nوقتی می گویی فراموشت می کنند\nمرا صدها بار فراموشم کرده اند\nصدها بار در گور آرام گرفته ام\nگوری که شاید اکنون در آنم\nالهه شعر گور شد و گنگ\nو چون دانه ای در زمین گندید\nتا کی بار دیگر چون ققنوس\nاز میان خاکستر خود بر بگیرد به سوی آبی اثیری", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "جائی که دیگر تو در آن نیستی", "link": "https://echolalia.ir/where-you-are-no-longer-in-it/", "poem": "قلب تو دیگر ترانۀ قلب مرا\nدر شادی و اندوه نخواهد شنید\nآن گونه که می شنید\nدیگر پایان راه است\nترانۀ من در دوردست ها\nدر دل شب سفر می کند\nجائی که دیگر تو در آن نیستی", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "جدایی از تو هدیه ای است", "link": "https://echolalia.ir/separation-from-you-is-a-gift/", "poem": "جدایی از تو هدیه ای است\nفراموشی تو نعمتی\nاما عزیز من\nآیا زنی دیگر\nصلیبی را که من بر زمین نهادم\nبر دوش خواهد کشید ؟", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "از پیش من نرو", "link": "https://echolalia.ir/dont-go-ahead-of-me/", "poem": "دیوانه‌وار پشت سرش دویدم\nاز پله‌های پایین رفتم\nفریاد زدم :  شوخی بود، باور کن\nاز پیش من نرو\nلبخندی ترسناک چهره‌اش را پوشاند\nبه سردی گفت:\nدر باد نایست، سرما می‌خوری\n \nترجمه‌ی احمد پوری", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "اما آن بوسه های نگرفته و نداده", "link": "https://echolalia.ir/but-those-kisses-did-not-go-away/", "poem": "چگونه فراموش کنم که جوانی من چطور سرد و خاموش گذشت؟\nچگونه زندگی روزمره جای همه چیز را گرفت\nو عمرم مثل دعای یکشنبه‌ی کلیسا ، یکنواخت و خسته کننده سپری شد؟\nچه راه‌ها دوشادوش آنکس رفتم که اصلا دوستش نداشتم\nو چه بارها دلم هوای آنکس کرد که دوستش داشتم\nحالا دیگر راز فراموشکاری را از همه‌ی فراموشکاران بهتر آموخته‌ام\nدیگر به گذشت زمان اعتنایی نمی‌کنم\nاما آن بوسه‌های نگرفته و نداده\nآن نگاه‌های نکرده و ندیده را که به من باز خواهد داد؟", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "و اینک تنها مانده ام", "link": "https://echolalia.ir/and-now-im-left-alone/", "poem": "و اینک تنها مانده ام\nبه شمردن روزهای پوچ\nآی دوستان بی قید من\nآی قوهای من\nبه ترانه ای فرایتان نمی خوانم\nو به اشک بازتان نمی گردانم\nاما غروب ها به ساعت اندوه\nدر نیایشی به یادتان می آورم\nتیر مرگ به ناگاه  می رسد\nاز شما یکی افتاد\nو زاغ سیاه دیگری\nمشغول بوسیدنم شد\nهر سال این تنها یکبار رخ می دهد\nوقتی که یخ ذوب می شود\nدر باغ یکاترین\nمی ایستم کنار آب های پاک\nو گوش می سپارم به آوای بال های فراخ\nبر فراز براق نیلگون\nنمیدانم چه کسی باز پنجره ای  گشوده\nبر سیاهچال گور", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "می‏نوشم برای دروغ لب‏های خیانتگرت", "link": "https://echolalia.ir/i-drink-for-the-lie-of-your-treacherous-lips/", "poem": "می نوشم برای خانه‏ ی ویران\nبرای زندگی قهرآلود خود\nبرای تنهایی\nدر حین با هم بودن\nو برای تو من می‏نوشم\nبرای دروغ لب‏های خیانتگرت به من\nبرای سرمای بی‏جان چشمانت\nبرای آن که دنیا زمخت و بی‏رحم بود\nو برای آن که خدا هم نجات‏مان نداد", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "جدائی تاریک است و گس", "link": "https://echolalia.ir/separation-is-dark-and-dull/", "poem": "جدائی تاریک است و گس\nسهم خود را از آن می‌پذیرم ، تو چرا گریه می‌کنی ؟\nدستم را در دست خود بگیر و بگو که در یادم خواهی بود\nقول بده سری به خواب‌هایم بزنی\nمن و تو چون دو کوه ، دور از هم جدا از هم\nنه توان حرکتی نه امید دیداری\nآرزویم اما این است که\nعشق خود را با ستاره‌های نیمه شبان به سویم بفرستی\n \n احمد پوری\nکتاب : خاطره‌ای در درونم است", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "مرا هم به خاطر بسپار", "link": "https://echolalia.ir/keep-me-in-mind/", "poem": "نمی ترسم از سرنوشت هولناک\nو از دلتنگی های کشنده ی شمال\nمهم نیست که سپیده دمان را دیگر نبینیم\nو مهتاب بر ما نتابد\nهدیه ای نثارت می کنم امروز\nکه در جهان بی مثل و مانند است\nعکس رقصانم را در آب\nدر ساعتی که جویبار شبانه هنوز بیدار ست\nنگاهم را ، نگاهی که ستاره های افتان در برابرش\nتاب بازگشت به آسمان ها را نیافتند\nپژواک میرای صدایم را\nصدایی که زمانی گرم و جوان بوده ست\nاین ها همه نثارت باد تا تو بتوانی بی تشویش\nپرگویی ی کلاغ های حوالی شهر را تاب آوری\nتا شرجی ی روزهای اکتبر\nدلچسب تر از خنکای ماه گردد …\nمرا هم به خاطر بسپار ، فرشته ی من\nتا اولین برف ، تا آخرین برف به خاطر بسپار", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "باغ آرامت را ترک خواهم گفت", "link": "https://echolalia.ir/i-will-leave-the-garden-of-righteousness/", "poem": "خانه سفیدت را ، باغ آرامت را ترک خواهم گفت\nو زندگیم را تهی و پاک خواهم کرد\nآنگاه تو را در شعرم خواهم ستود\nآن گونه که هیچ زنی تا حال نکرده است\nو همیشه پاره ای خواهم بود از زندگی تو\nاز بهشتی که برایم ساختی\nگرانبها ترین ها را خواهم فروخت\nعشق ات را ، نازک اندیشی ات را", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "با هر روزی که می گذرد", "link": "https://echolalia.ir/with-every-passing-day/", "poem": "تو همواره اسرارآمیزی و غافلگیر کننده\nو با هر روزی که می گذرد\nمرا بیشتر اسیر خودت می کنی\nاما ای دوست جدی من\nاحساس من به تو\nنبرد آتش و آهن است", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "تو تنها عشق منی", "link": "https://echolalia.ir/you-are-my-only-love/", "poem": "می دانم تو پاداشی هستی\nبرای سال های رنج و عذاب من\nبرای این که هرگز دل\nبه لذات حقیر مادی نبستم\nبرای آن که هیچ گاه به عاشقی نگفتم\nتو تنها عشق منی\nو برای اینکه بدی دیدم و بخشیدم\nتو فرشته جاودانی من خواهی بود", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "عاقبت همه‌ی ما زیر این خاک آرام خواهیم گرفت", "link": "https://echolalia.ir/after-all-we-will-all-be-under-this-earth/", "poem": "عاقبت\nهمه‌ی ما\nزیر این خاک\nآرام خواهیم گرفت\nما\nکه روی آن\nدمی به همدیگر\nمجال آرامش ندادیم", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "بیا و سراغی از من بگیر", "link": "https://echolalia.ir/%d8%a8%db%8c%d8%a7-%d9%88-%d8%b3%d8%b1%d8%a7%d8%ba%db%8c-%d8%a7%d8%b2-%d9%85%d9%86-%d8%a8%da%af%db%8c%d8%b1/", "poem": "بیا و سراغی از من بگیر\nمی دانم باید جایی در این نزدیکی ها باشی\nبیا که تنهای تنهایم\nدر حسرت صدای بال کبوتر پیام", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "تو با خورشید زندگی می‌کنی", "link": "https://echolalia.ir/%d8%aa%d9%88-%d8%a8%d8%a7-%d8%ae%d9%88%d8%b1%d8%b4%db%8c%d8%af-%d8%b2%d9%86%d8%af%da%af%db%8c-%d9%85%db%8c%e2%80%8c%da%a9%d9%86%db%8c-%d8%a7%d8%b4%d8%b9%d8%a7%d8%b1-%d8%a2%d9%86%d8%a7-%d8%a2%d8%ae/", "poem": "دیگر از یک لیوان نخواهیم خورد\nنه آبی، نه شرابی\nدیگر بوسه‌های صبحگاهی نخواهند بود\nو تماشای غروب از پنجره نیز\nتو با خورشید زندگی می‌کنی\nمن با ماه\nدر ما ولی فقط یک عشق زنده است\nبرای من، دوستی وفادار و ظریف\nبرای تو دختری سرزنده و شاد\nاما من وحشت را در چشمان خاکستری تو می‌بینم\nتوئی که بیماری‌ام را سبب شده‌ای\nدیدارها کوتاه و دیر به دیر\nدر شعر من فقط صدای توست که می خواند\nدر شعر تو روح من است که سرگردان است\nآتشی برپاست که نه فراموشی\nو نه وحشت می‌تواند بر آن چیره شود\nو ای کاش می‌دانستی در این لحظه\nلب‌های خشک و صورتی رنگت را چقدر دوست دارم.\nترجمه: احمد پوری", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "تنها اندوه است که پایدار است", "link": "https://echolalia.ir/%d8%aa%d9%86%d9%87%d8%a7-%d8%a7%d9%86%d8%af%d9%88%d9%87-%d8%a7%d8%b3%d8%aa-%da%a9%d9%87-%d9%be%d8%a7%db%8c%d8%af%d8%a7%d8%b1-%d8%a7%d8%b3%d8%aa-%d8%a2%d9%86%d8%a7-%d8%a2%d8%ae%d9%85%d8%a7%d8%aa/", "poem": "طلا رنگ می بازد\nمرمر خاک می شود\nفولاد زنگ می زند\nنابودی با همه چیزی است در این جهان.\nتنها اندوه است که پایدار است\nتا زمانی که واژه باشکوه بماند", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "چه کنم که توان از من می گریزد", "link": "https://echolalia.ir/%da%86%d9%87-%da%a9%d9%86%d9%85-%da%a9%d9%87-%d8%aa%d9%88%d8%a7%d9%86-%d8%a7%d8%b2-%d9%85%d9%86-%d9%85%db%8c-%da%af%d8%b1%db%8c%d8%b2%d8%af-%d8%a2%d9%86%d8%a7-%d8%a2%d8%ae%d9%85%d8%a7%d8%aa%d9%88/", "poem": "چه کنم که توان از من می‌گریزد\nوقتی که نام کوچک او را\nدر حضور من به زبان می‌آورند\nاز کنار هیزمی خاکستر شده\nاز گذرگاهی جنگلی می‌گذرم\n بادی نرم و نابهنگام می‌وزد\nسبکسرانه با بویی از پاییز\nو قلب من از آن\nخبرهایی از دوردست‌ها می‌شنود، خبرهای بد\nاو زنده است و نفس می‌کشد\nاما غمی به دل ندارد", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "خورشید در خاطره‌ رنگ‌ می‌بازد", "link": "https://echolalia.ir/%d8%ae%d9%88%d8%b1%d8%b4%db%8c%d8%af-%d8%af%d8%b1-%d8%ae%d8%a7%d8%b7%d8%b1%d9%87%e2%80%8c-%d8%b1%d9%86%da%af%e2%80%8c-%d9%85%db%8c%e2%80%8c%d8%a8%d8%a7%d8%b2%d8%af-%d8%a2%d9%86%d8%a7-%d8%a2%d8%ae/", "poem": "خورشید در خاطره‌ رنگ‌ می‌بازد،\nسبزه‌ تیره‌تر می‌شود،\nباد‌ برفی‌ زودرس‌ را\nآرام‌ آرام‌ می‌پراکند.\nآب‌ یخ‌ می‌بندد.\nآبراه‌های‌ باریک‌ ایستاده‌اند.\nاین جا چیزی‌ اتفاق‌ نخواهد افتاد،\nهرگز!\nدر آسمان‌ خالی‌\nدشت‌ گسترده، بادبزنی‌ ناپیدا.\nشاید بهتر بود هرگز\nهمسر تو نمی‌بودم\nخورشید در خاطره‌ رنگ‌ می‌بازد.\nاین‌ چیست؟ تاریکی؟\nشاید!\nزمستان،\nیک‌ شبه‌ خواهد رسید", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "گرم است هر دو روی این بالش", "link": "https://echolalia.ir/%da%af%d8%b1%d9%85-%d8%a7%d8%b3%d8%aa-%d9%87%d8%b1-%d8%af%d9%88-%d8%b1%d9%88%db%8c-%d8%a7%db%8c%d9%86-%d8%a8%d8%a7%d9%84%d8%b4-%d8%a2%d9%86%d8%a7-%d8%a2%d8%ae%d9%85%d8%a7%d8%aa%d9%88%d9%88%d8%a7/", "poem": "گرم است هر دو روی این بالش\nدومین شمع رو به زوال است\nدر گوش من فریاد بی پایان کلاغهای سیاه،\nتمام شب چشمهای باز بی‌خواب\nو حالا دیگر بسیار دیر است برای حتا به خواب فکر کردن\nو مرا تاب سپیدی این پرده نیست\nصبح بخیر…\nصبح\nترجمه: آزاده کامیار", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "خاطره‌ای در درونم است", "link": "https://echolalia.ir/%d8%ae%d8%a7%d8%b7%d8%b1%d9%87%e2%80%8c%d8%a7%db%8c-%d8%af%d8%b1-%d8%af%d8%b1%d9%88%d9%86%d9%85-%d8%a7%d8%b3%d8%aa-%d8%a2%d9%86%d8%a7-%d8%a2%d8%ae%d9%85%d8%a7%d8%aa%d9%88%d9%88%d8%a7/", "poem": "خاطره‌ای در درونم است\nچون سنگی سپید درون چاهی\nسر ستیز با آن ندارم، توانش را نیز\nبرایم شادی است و اندوه.\nدر چشمانم خیره شود اگر کسی\nآن را خواهد دید.\nغمگین‌تر از آنی خواهد شد\nکه داستانی اندوه‌زا شنیده است.\nمی‌دانم خدایان انسان را\nبدل به شیء می‌کنند، بی‌آنکه روح را از او بگیرند.\nتو نیز بدل به سنگی شده‌ای در درون من\nتا اندوه را جاودانه سازی!", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "هر دو روی بالش", "link": "https://echolalia.ir/%d9%87%d8%b1-%d8%af%d9%88-%d8%b1%d9%88%db%8c-%d8%a8%d8%a7%d9%84%d8%b4-%d8%a2%d9%86%d8%a7-%d8%a2%d8%ae%d9%85%d8%a7%d8%aa%d9%88%d9%88%d8%a7/", "poem": "هر دو روی بالش\nدیگر داغ شده است\nدومین شمع می میرد\nو صدای کلاغان\nبلندتر می شود.\nامشب را نخوابیده ام\nفکر خواب نیز دیگر دیر است.\nکرکره بر پنجره\nچه تاب ستیزانه سفید است.\nصبح بخیر", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "چگونه فراموش کنم", "link": "https://echolalia.ir/%da%86%da%af%d9%88%d9%86%d9%87-%d9%81%d8%b1%d8%a7%d9%85%d9%88%d8%b4-%da%a9%d9%86%d9%85-%d8%a2%d9%86%d8%a7-%d8%a2%d8%ae%d9%85%d8%a7%d8%aa%d9%88%d9%88%d8%a7/", "poem": "چگونه فراموش کنم\nکه جوانی من\nچطور سرد و خاموش گذشت ؟\nچه راه ها\nدوشادوش آن کس رفتم\nکه اصلا دوستش نداشتم\nو چه بارها\nدلم هوای آن کس کرد\nکه دوستش داشتم\nحالا دیگر راز فراموشکاری را از همه ی فراموشکاران بهتر آموخته ام\nدیگر به گذشت زمان اعتنایی نمی کنم\nاما آن بوسه های نگرفته و نداده\nآن نگاه های نکرده و ندیده را\nچه کسی به من باز خواهد داد ؟", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "تو مرا اختراع کردی", "link": "https://echolalia.ir/%d8%aa%d9%88-%d9%85%d8%b1%d8%a7-%d8%a7%d8%ae%d8%aa%d8%b1%d8%a7%d8%b9-%da%a9%d8%b1%d8%af%db%8c-%d8%a2%d9%86%d8%a7-%d8%a2%d8%ae%d9%85%d8%a7%d8%aa%d9%88%d9%88%d8%a7/", "poem": "تو مرا اختراع کردی\nچنین انسانی در زمین نمی شود یافت\nچنین انسانی زمینی\nهرگز نبوده است\nنه دکتری می تواند التیامش دهد\nنه شاعری آرامش کند…\nشبحی سایه وار\nشب و روز در اختیار دارد او را\nدر سالی باور نکردنی همدیگر را دیدیم\nزمانی که قدرت دنیا فروکش می کرد\nهمه چیز سوگوار بود،\nهمه چیز در نگون بختی افسرده بود\nو تنها گورها بودند سرزنده و شاداب\nکناره ی رود نوا تاریک بود چون قیر،\nبی هیچ چراغی\nشب چون دیواری ضخیم\nدر پیرامون ِ ما\nدر این زمان بود\nصدای من تو را خواند\nچرا هنوز نمی دانم\nو تو پیش من آمدی گویی رهنمون شده\nاز سوی ستاره ای\nآن پاییز فاجعه آمیز\nپا نهاده بود درون ِ خانه ای ویران\nکه از آن فوجی از اشعارِ سوخته\nبرخاسته بود\nترجمه: احمد پوری\nاز مجموعه ی کتاب هفتم", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "او در این دنیا سه چیز را دوست داشت", "link": "https://echolalia.ir/%d8%a7%d9%88-%d8%af%d8%b1-%d8%a7%db%8c%d9%86-%d8%af%d9%86%db%8c%d8%a7-%d8%b3%d9%87-%da%86%db%8c%d8%b2-%d8%b1%d8%a7-%d8%af%d9%88%d8%b3%d8%aa-%d8%af%d8%a7%d8%b4%d8%aa/", "poem": "او در این دنیا سه چیز را دوست داشت:\nدعای شامگاهی؛\nطاووس سفید؛\nو نقشه رنگ پریده آمریکا.\nو سه چیز را دوست نداشت:\nگریه کودکان؛\nمربای تمشک با چائی؛\nو پرخاشجویی زنانه\nو من همسر او بودم", "poet_nationality": "روسیه", "poet_name": "آنا آخماتووا", "poet_link": "https://echolalia.ir/category/sher/russian-poets/anna-akhmatova/"}
{"title": "در برابر آینه", "link": "https://echolalia.ir/%d8%af%d8%b1-%d8%a8%d8%b1%d8%a7%d8%a8%d8%b1-%d8%a2%db%8c%d9%86%d9%87/", "poem": "در روزی\nدرخشان از تابش خورشید\nلبریز از رویا و آرزو\nمملو از نسیمکی که از پنجره می آمد،\nمست رایحه گلهای باغ\nدر فضایی آرام\nاحساس خوشبختی می کردم\nخوشبخت بخاطر افسون طبیعت.\nپر می گشایم\nدر برابر آینه،\nگیسوانم را می آرایم\nو چهره ام را.\nبه آرامی آواز می خوانم\nخورشید آتشگون\nاندک اندک غروب می کند\nشب به پایان می رسد.\nسکوت فاصله ها را شکسته بود\nدر مقابل آینه خودی تازه یافتم\nاما افسوس،\nآواز من فضا را نمی شکافت\nروحم ناگهان غمگین شده بود\nحتی بلبل نیز\nاز آواز دست کشیده بود.", "poet_nationality": "ایتالیا", "poet_name": "ماسیمو بونتمپلی", "poet_link": "https://echolalia.ir/category/sher/italian-poets/massimo-bontempelli/"}
{"title": "راه ناپیموده", "link": "https://echolalia.ir/the-unfortunate-way/", "poem": "در جنگلی زردْفام دو راه از هم جدا می‌شدند \nو افسوس که نمی‌توانستم هر دو را بپویم؛ \nچرا که فقط یک رهگذر بودم \nایستادم … \nو تا آن‌جا که می‌توانستم به یکی خیره شدم، \nتا جایی که در میان بوته‌ها گم شد…\nپس بی‌طرفانه آن دیگری را برگزیدم. \nشاید به خاطر این‌که پوشیده از علف بود \nو می‌خواست پنهان بماند \nاگر چه هر دو یکسان لگد‌کوب شده بودند. \nو هر دو در آن صبحگاه همسان به نظر می‌رسیدند؛ \nپوشیده از برگ، بی ردّ پایی بر آن‌ها\nآه … من راه نخستین را برای روز دیگر گذاشتم \nبا آن‌که می‌دانستم که هر راهی به راهی دیگر می‌رسد \nشک داشتم که دیگر باز نتوانم به آن بازگردم\nسال‌های سال بعد روزی \nبا حسرت به خود خواهم گفت: \nدر جنگلی دو راه از هم جدا می‌شد و من\nآری – من – راهی را در پیش گرفتم که رهگذر کمتری داشت\nو تمامی تفاوت در همین بود.\nشعر «راه ناپیموده» از چهار بخش تشکیل شده است و هر بخش پنج بند دارد. از این پنج بند، بندهای اول و سوم و چهارم با یکدیگر هم‌قافیه هستند و بندهای دوم و پنجم هم به همین شکل. به عنوان مثال، پنج بند اول را در نظر می‌گیریم که در آن واژگان wood, و stood و could در سطرهای اول و سوم و چهارم و واژگان both و undergrowth هم در سطرهای دوم و پنجم قافیه را رعایت می‌کنند.\nاگر چه خود فراست در مورد سرودن این شعر حکایتی را در رابطه با «ادوارد توماس» نقل می کند (۱)،اما روانشناسان و ناقدان آن را سرشار از درونمایه‌ای می‌دانند که به دور از روان شاعر نیست. از میان این تفسیرها، تفسیر پاتریک باست Patrick Bassett  از همه عجیب‌تر است:\n«باسِت» باوری به وجود راوی و حتا دو راهی ندارد. به نظر او، راوی و دوراهی همه مقولات روحی هستند. وی در این شعر تصویر دو راه  مجزایی را که به یک اندازه گام خورده‌اند، حاکی از تمامی اختیارات و امکانات زندگی می‌داند که به وضوح مشخص است و ابهامی در آن‌ها نیست؛ آن‌ها  یا تیره‌اند ویا روشن (فقط سفید و سیاه).\n«باسِت» سپس مطرح می کند که روح به راهی می‌رود که دل‌خواه اوست و این طیّ طریق تصادفی روح همان مقوله‌ای‌است که در تصور بیشتر مردم به عنوان فردیّت تلقی می‌شود. با نگاه دقیق‌تر به تفسیر«باسِت»، شباهت آن را با نظر لوئیس آنترمیر Louis Untermeyer در می‌یابیم: « آنترمیر» هم بر این باور است که استفاده از امکانات و اختیارات بستگی به تقدیر و سرنوشت دارد.\nاما آن‌چه پیداست، این است که این شعر در فضایی از تردید و تأسف شناور است. احساس تأسف از همان آغاز کار، از رهگذر نام شعر- «راهی که برگزیده نشد» – حضور خود را در صحنه اعلام می کند و نشان می‌دهد که شاعر چگونه بیشتر، به راهی فکر می‌کند که «نرفته است» و نه آن راهی که رفته. این احساس در آخرین بخش شعرعمل‌کردی قدرتمندانه دارد. خواننده هم از همان آغاز در حسرتِ شاعر شریک است و با همان حسرت با راوی پا به جنگل زرد می‌گذارد. ترکیب «جنگل زرد فام» هم که جنگلی خزان‌زده و یا کنایه از خزان زندگی‌ست، رنگ‌مایه‌ای از حسرت‌زدگی را به نخستین بند شعر می‌بخشد.\nراوی در میان‌سالی بر سر دو راهی زندگی ایستاده و ناگزیر است که یکی از آن دو را انتخاب کند. اما گزینش ساده نیست. راوی راه‌ها را با نگاه ارزیابی می‌کند، می‌سنجد و یا به اصطلاح سبک و سنگین می‌کند. چگونه و از چه طریق باید یک راه را بر آن دیگری برتری دهد؟ تنها با نگریستن به چشم انداز راه …\nپس می‌ایستد و یکی از آن دو را با نگاه عمیقی دنبال می کند تا آن‌جا که انتهای آن از چشم ناپدید می شود. آن‌گاه راه دیگر را برمی‌گزیند.\nاین شگرد ِ «خلاف انتظار رفتار کردن» را، فراست در بسیاری از شعرهایش به کار می‌گیرد، چنان‌که در این شعر هم راه نخست را به تعمق ژرف‌نگری می‌کند و در حالی که خواننده منتظر است آن را برگزیند، ناگهان راه دیگر را انتخاب می‌کند. راوی خود می‌داند دلیلی که برای این گزینش دارد چندان هم استوار نیست،  برای همین است که می‌خواهد برای این انتخاب به‌گونه‌ای خود را قانع کند: «چون پوشیده از علف است و گام‌های رهگذران را می‌طلبد.»\nاما بلافاصله می‌گوید: «هر چند که هر دو راه به یک سان کوفته شده و در آن صبحدم مثل هم بودند.»در این بخش ِ شعر فضای تردید در اوج خود قرار دارد، اما به خود نوید می‌دهد که راه دیگر را برای روز دیگر گذاشته است در حالی که می داند دیگر بازگشتی در کار نیست. بدین ترتیب انتخاب دشوار پایان می‌گیرد، اما احساس تأسف همچنان هم در شعر، هم در شاعر و هم در خواننده باقی می‌ماند.\nآخرین بند، پیش بینی حسرت بار سال‌های بعد است و اشاره به دگر گونی‌هایی که بر اثر آن گزینش حاصل آمده است و تکرار دو بار کلمه‌ی «من» و خط تیره‌ای که بعد از یکی از آن‌هاست فضای حسرت زده را پر رنگ‌تر می‌کند:\nدر جنگلی دو راه از هم جدا می‌شد و «من»\nآری – «من» – راهی را در پیش گرفتم که رهگذر کمتری داشت.", "poet_nationality": "آمریکا", "poet_name": "رابرت فراست", "poet_link": "https://echolalia.ir/category/sher/poets-america/robert-frost/"}
{"title": "دروغ دیواری است", "link": "https://echolalia.ir/bricks/", "poem": "دروغ دیواری است\nکه هر صبح آجرهایش را می‎چینی\nبنّای بی‌حواس من!\nدر را فراموش کرده‎ای\nآب تا گردنم بالا آمده\nآجرها تا گردنم بالا آمده\nآب تا لب‎هایم بالا آمده\nآب بالا آمده…\nمن اما نمی‎میرم\nمن ماهی می‌شوم\nشعر «آجرها»", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "فرو رفتگی های این سنگ", "link": "https://echolalia.ir/%d9%81%d8%b1%d9%88-%d8%b1%d9%81%d8%aa%da%af%db%8c-%d9%87%d8%a7%db%8c-%d8%a7%db%8c%d9%86-%d8%b3%d9%86%da%af/", "poem": "بر فرو رفتگی های این سنگ\nدست بکش\nو قرن ها\nعبور رودخانه را حس کن!\nسنگ ها\nسخت عاشق می شوند\nاما فراموش نمی کنند", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "حالا که رفته ای", "link": "https://echolalia.ir/now-that-youre-gone/", "poem": "حالا که رفته ای، بیا\nبیا برویم\nبعد مرگت قدمی بزنیم\nماه را بیاوریم\nو پاهامان را تا ماهیان رودخانه دراز کنیم\nبعد\nموهایت را از روی لب هایت بزنم کنار\nبعد\nموهایت را از روی لب هایت بزنم کنار\nبعد\nموهایت را از روی لب های\nلعنتی\nدستم از خواب بیرون مانده است", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "فراموش کن", "link": "https://echolalia.ir/%d9%81%d8%b1%d8%a7%d9%85%d9%88%d8%b4-%da%a9%d9%86/", "poem": "فراموش کن\nمسلسل را\nمرگ را\nو به ماجرای زنبوری بیاندیش\nکه در میانه ی میدان مین\nبه جستجوی شاخه گلی ست", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "می ترساندم قطار", "link": "https://echolalia.ir/%d9%85%db%8c-%d8%aa%d8%b1%d8%b3%d8%a7%d9%86%d8%af%d9%85-%d9%82%d8%b7%d8%a7%d8%b1/", "poem": "می ترساندم قطار\nوقتی که راه می افتد\nو این همه آدم را\nاز آن همه جدا می کند\nحالا نوبت باد است\nبیاید،\nچند دستمال خیس مچاله شده\nو یک کلاه جامانده در ایستگاه را\nبردارد، ببرد\nبعد شب می آید\nبا کلاهی که باد برده بود\nآن را\nبر ایستگاه می گذارد به شعبده\nادامه ی شعر تاریک می شود\nاز این جا\nبا دوربین مادون قرمز ببینید\nچند مرد، یک زن\nکه رفته بودند با قطار\nنرفته اند\nدستمالی را که باد برده بود\nنبرده است\nاصلاً ریل\nکمی آن طرف تر تمام شده\nو این قطار ِ زنگ زده\nانگار سال هاست\nهمان جا ایستاده است\nمسافرانش\nحرف می زنند\nقهوه می خورند\nمی خندند\nو طوری به ساعت هایشان نگاه می کنند\nکه انگار نمی بینند\nعقربه به استخوان شان رسیده است", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "تهران کلاه بزرگی ست", "link": "https://echolalia.ir/%d8%aa%d9%87%d8%b1%d8%a7%d9%86-%da%a9%d9%84%d8%a7%d9%87-%d8%a8%d8%b2%d8%b1%da%af%db%8c-%d8%b3%d8%aa/", "poem": "علفزار\nبا موهای سبز ژولیده در باد\nکوه\nبا موهای قهوه ای یکدست\nرودخانه\nبا گیره های سرخ ماهی\nبر موهاش\nهیچکدام را ندیده\nحق دارد نمی خواند\nاین پرنده ی کوچک\nتهران کلاه بزرگی ست\nکه برسر زمین گذاشته ایم", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "نهنگی که در ساحل تقلا می کند", "link": "https://echolalia.ir/%d9%86%d9%87%d9%86%da%af%db%8c-%da%a9%d9%87-%d8%af%d8%b1-%d8%b3%d8%a7%d8%ad%d9%84-%d8%aa%d9%82%d9%84%d8%a7-%d9%85%db%8c-%da%a9%d9%86%d8%af/", "poem": "بارانی که روزها\nبالای شهر ایستاده بود\nعاقبت بارید\nتو بعد سال ها به خانه ام می آمدی…\nتکلیف رنگ موهات\nدر چشم هام روشن نبود\nتکلیف مهربانی ، اندوه ، خشم\nو چیزهای دیگری که در کمد آماده کرده بودم\nتکلیف شمع های روی میز\nروشن نبود\nمن و تو بارها\nزمان را\nدر کافه ها و خیابان ها فراموش کرده بودیم\nو حالا زمان داشت\n از ما انتقام می گرفت\n در زدی\nباز کردم\nسلام کردی\nاما صدا نداشتی\nبه آغوشم کشیدی\nاما\nسایه ات را دیدم\nکه دست هایش توی جیبش بود\nبه اتاق آمدیم\nشمع ها را روشن کردم\nولی\nهیچ چیز روشن نشد\nنور\nتاریکی را\nپنهان کرده بود…\nبعد\nبر مبل نشستی\nدر مبل فرو رفتی\nدر مبل لرزیدی\nدر مبل عرق کردی\nپنهانی، بر گوشه ی تقویم نوشتم:\nنهنگی که در ساحل تقلا می کند\nبرای دیدن هیچ کس نیامده است", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "تیر هوایی بی خطر", "link": "https://echolalia.ir/%d8%aa%db%8c%d8%b1-%d9%87%d9%88%d8%a7%db%8c%db%8c-%d8%a8%db%8c-%d8%ae%d8%b7%d8%b1/", "poem": "تیرهوایی بی خطر\nتو\nآسمان را کشتی !\nروز به سختی از زیر در\nاز سوراخ کلیدها به درون آمد\nاگر دست من بود\nبه خورشید مرخصی می دادم\nبه شب اضافه کار !\nسیگاری روشن می کردم و\nبا دود\nاز هواکش کافه بیرون می رفتم.", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "صدای پای توست", "link": "https://echolalia.ir/%d8%b5%d8%af%d8%a7%db%8c-%d9%be%d8%a7%db%8c-%d8%aa%d9%88%d8%b3%d8%aa/", "poem": "صدای قلب نیست\nصدای پای توست\nکه شب ها در سینه ام می دوی\n کافی ست کمی خسته شوی\nکافی ست بایستی", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "یک لحظه مکث‌کرد خیال", "link": "https://echolalia.ir/%d9%8a%da%a9-%d9%84%d8%ad%d8%b8%d9%87-%d9%85%da%a9%d8%ab%e2%80%8c%da%a9%d8%b1%d8%af-%d8%ae%d9%8a%d8%a7%d9%84/", "poem": "یک لحظه مکث‌کرد خیال\nوگرنه از پل‌گذشته بودیم و حالا داشتیم\nبرای همه‌چیز دست تکان می‌دادیم\nمن اما روبه‌روی شهری ایستاده‌ام\nکه نای ایستادن ندارد\nو نیم‌رخِ ماه بر شبش سوراخ است\nو ردپاهای تو\nدر هزار کوچه‌اش سوراخ است\nو جای لب‌هایت بر پیشانی‌ام سوراخ است\nکلید را در جمجمه‌ام بچرخان و\nداخل شو\nبه آغوش اعصابم بیا\nدر تاریکیِ سرم بنشین\nاتاق را بگرد\nو هرچه را که سال‌هاست پنهان کرده‌ام\nاز دهانم بیرون بریز.\nپرد‌ه‌ها را کنار بزن\nچشم‌ها را بشکن\nو متن را از نقطه‌ای که در آن اسیر شده\nآزاد کن", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "و درد که این بار پیش از زخم آمده بود", "link": "https://echolalia.ir/%d9%88-%d8%af%d8%b1%d8%af-%da%a9%d9%87-%d8%a7%db%8c%d9%86-%d8%a8%d8%a7%d8%b1-%d9%be%db%8c%d8%b4-%d8%a7%d8%b2-%d8%b2%d8%ae%d9%85-%d8%a2%d9%85%d8%af%d9%87-%d8%a8%d9%88%d8%af/", "poem": "و درد\nکه این بار پیش از زخم آمده بود\nآنقدر در خانه ماند\nکه خواهرم شد\n با چرک پرده ها\nبا چروک پیشانی دیوار کنار آمدیم\nو تن دادیم\nبه تیک تاک عقربه هایی\nکه تکه تکه مان کردند\nپس زندگی همین قدر بود ؟\nانگشت اشاره ای به دوردست ؟\nبرفی که سال ها\nبیاید و ننشیند ؟\nو عمر\nکه هر شب از دری مخفی می آید\nبا چاقویی کند\nماه\nشاهد این تاریکی ست\nو ماه\nدهان زنی زیباست\nکه در چهارده شب\nحرفش را کامل می کند\nو ماهی سیاه کوچولو\nکه روزی از مویرگ های انگشتانم راه افتاده بود\nحالا در شقیقه هایم می چرخد\nدر من صدای تبر می آید.\nآه ، انارهای سیاه نخوردنی بر شاخه های کاج\nوقتی که چارفصل به دورم می رقصیدند\nرفتارتان چقدر شبیهم بود\nدر من فریادهای درختی ست\nخسته از میوه های تکراری\nمن ماهی خسته از آبم\nتن می دهم به تو\nتور عروسی غمگین\nتن می دهم\nبه علامت سوال بزرگی\nکه در دهانم گیر کرده است.\nپس روزهایمان همین قدر بود؟\nو زندگی آنقدر کوچک شد\nتا در چاله ای که بارها از آن پریده بودیم\nافتادیم", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "باد که می آید", "link": "https://echolalia.ir/%d8%a8%d8%a7%d8%af-%da%a9%d9%87-%d9%85%db%8c-%d8%a2%db%8c%d8%af/", "poem": "باد که می آید\nخاکِ نشسته بر صندلی بلند می شود\nمی چرخد در اتاق\nدراز می کشد کنار زن،\nفکر می کند\nبه روزهایی که لب داشت", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "درخت که می شوم تو پاییزی", "link": "https://echolalia.ir/%d8%af%d8%b1%d8%ae%d8%aa-%da%a9%d9%87-%d9%85%db%8c-%d8%b4%d9%88%d9%85-%d8%aa%d9%88-%d9%be%d8%a7%db%8c%db%8c%d8%b2%db%8c/", "poem": "درخت که می شوم\nتو پائیزی\nکشتی که می شوم\nتو بی نهایت طوفانها\nتفنگت را بردار\nو راحت حرفت را بزن", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "ماشه را کشید", "link": "https://echolalia.ir/%d9%85%d8%a7%d8%b4%d9%87-%d8%b1%d8%a7-%da%a9%d8%b4%db%8c%d8%af-%da%af%d8%b1%d9%88%d8%b3-%d8%b9%d8%a8%d8%af%d8%a7%d9%84%d9%85%d9%84%da%a9%db%8c%d8%a7%d9%86/", "poem": "ندیده ای؟\nهمان انگشت که ماه را نشان می داد\nماشه را کشید", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "پنهانت می کنم پشتِ پرده ها", "link": "https://echolalia.ir/%d9%be%d9%86%d9%87%d8%a7%d9%86%d8%aa-%d9%85%db%8c-%da%a9%d9%86%d9%85-%d9%be%d8%b4%d8%aa%d9%90-%d9%be%d8%b1%d8%af%d9%87-%d9%87%d8%a7/", "poem": "پنهانت می کنم پشتِ پرده ها\nزیرِ پوست\nدر کلمه\nدر دهان\nپدیدار می شوی در ندیدارها\nدست بر دهانت می گذارم\nو پنهانت می کنم در مرگ\nتابوت را می بندم\nو تاریکیِ تو را\nاز تاریکی ی جهان جدا می کنم\nخودم را می زنم به آن راه\nکه تو نیستی\nریشم بلند می شود\nبلند می شوم\nخودم را می زنم به بیداری\nبه خواب\nکه سخت است\nنبضت مدام بگوید:\nچرا؟\nچرا؟\nچرا؟\nچرا؟\nچرا؟\nچرا؟\nخودم را می زنم به خیابان های\n\t\t\t\t\tشب های\n\t\t\t\t\t\tسیگارهای\n\t\t\t\t\t\tهای های منی که از خلا پُر بود…\nهمین طور برای خودم می خندم\nهمین طور برای خودش اشک می آید\nهمین طورهاست\nکه دیوانگی پیراهن کلمه اش را پاره می کند\nو گورت را می کند\nمی کند\nمی کند\nمی کند\nمی کند\nمی کند…\nآب بیرون می زند", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "بیا همدیگر را بغل کنیم", "link": "https://echolalia.ir/%d8%a8%db%8c%d8%a7-%d9%87%d9%85%d8%af%db%8c%da%af%d8%b1-%d8%b1%d8%a7-%d8%a8%d8%ba%d9%84-%da%a9%d9%86%db%8c%d9%85-%da%af%d8%b1%d9%88%d8%b3-%d8%b9%d8%a8%d8%af%d8%a7%d9%84%d9%85%d9%84%da%a9%db%8c%d8%a7/", "poem": "فرصتی نمانده است\nبیا همدیگر را بغل کنیم\nفردا\nیا من تو را می‎کشم\nیا تو چاقو را در آب خواهی شست\nهمین چند سطر\nدنیا به همین چند سطر رسیده است\nبه اینکه انسان\nکوچک بماند بهتر است\nبه دنیا نیاید بهتر است\nاصلا\nاین فیلم را به عقب برگردان\nآن قدر که پالتوی پوست پشت ویترین\nپلنگی شود\nکه می‎دود در دشت‎های دور\nآن قدر که عصاها\nپیاده به جنگل برگردند\nو پرندگان\nدوباره بر زمین…\nزمین…\nنه!\nبه عقب‎تر برگرد\nبگذار خدا\nدوباره دست‎هایش را بشوید\nدر آینه بنگرد\nشاید\nتصمیم دیگری گرفت", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "دارم کم کم این فیلم را باور می کنم", "link": "https://echolalia.ir/%d8%af%d8%a7%d8%b1%d9%85-%da%a9%d9%85-%da%a9%d9%85-%d8%a7%db%8c%d9%86-%d9%81%db%8c%d9%84%d9%85-%d8%b1%d8%a7-%d8%a8%d8%a7%d9%88%d8%b1-%d9%85%db%8c-%da%a9%d9%86%d9%85-%da%af%d8%b1%d9%88%d8%b3-%d8%b9/", "poem": "از زیر سنگ هم شده پیدایم کن!\nدارم کم کم این فیلم را باور می کنم\nو این سیاهی لشکر عظیم\nعجیب خوب بازی می کنند.\nدر خیابان ها\nکافه ها\nکوچه ها\nهی جا عوض می کنند و\nهمین که سر برگردانم\nصحنه ی بعدی را آماده کرده اند\nاز لابلای فصل های نمایش\nبیرونم بکش\nبرفی بر پیراهنم نشانده اند\nکه آب نمی شود\nاز کلماتی چون خورشید هم استفاده کردم\nنشد!\nو این آدم برفیِ درون\nکه هی اسکلت صدایش می کنند\nعمق زمستان است در من\nاصلا\nاز عمق تاریک صحنه پیدایم کن!\nاز پروژکتورهای روز و شب\nاز سکانس های تکراری زمین، خسته ام!\nدریا را تا می کنم\nمی گذارم زیر سرم\nزل می زنم\nبه مقوای سیاه چسبیده به آسمان\nو با نوار جیرجیرک به خواب می روم\nنوار را که برگردانند\nخروس می خواند.\nاز توی کمد هم شده پیدایم کن !\nمی ترسم چاقویی در پهلویم فرو کنند\nیا گلوله ای در سرم شلیک\nو بعد بگویند:\n«خُب،\nنقشت این بود»", "poet_nationality": "ایرانی", "poet_name": "گروس عبدالملکیان", "poet_link": "https://echolalia.ir/category/sher/iranian-poets/gross-abdul-malikian/"}
{"title": "تنها چشم در راه تو هستم", "link": "https://echolalia.ir/i-am-the-only-eye-in-your-way/", "poem": "در کنار هم خواهیم آرمید \nخواه یک‌شنبه باشد، یا دوشنبه \nشب باشد یا بام‌داد، نیمه‌شب یا نیم‌روز \nدل‌داده‌گی، مثل همه‌ی دل‌داده‌گی‌هاست \nاین را به تو گفته بودم \nدر کنار هم خواهیم آرمید \nدیروز چونین بود \nفردا نیز چونان خواهد بود\nتنها چشم در راه تو هستم \nقلب‌ام را به دستان‌ات سپردم \nکه با قلب‌ات، هماهنگ می‌زند \nبا آن چه از انسانیت روزگار گرفته \nدر کنار هم خواهیم آرمید\nعشق من، همان عشق خواهد بود \nو آسمان به‌سان ملافه‌ای بر روی ما \nمن بازوان‌ام را بر تو گره زده‌ام \nتا دوست‌ات دارم، از آن می‌لرزم \nتا هر زمان که تو بخواهی \nدر کنار هم خواهیم آرمید", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "الزا، دلِ من", "link": "https://echolalia.ir/elsa-my-heart/", "poem": "الزا، دلِ من! \nاز این بیش بی‌تابی سزاوار نیست. \nآرام، آرام دلِ من، آرام‌تر! \nتو باید دردهای بزرگ‌تری را تحمل کنی \nاشک‌هایت را در پشت چشمانِ «من»! \nدر انتظار روزی بنشان \nکه بر غمی بزرگ‌تر بیفشان‌ام‌شان.\nالزا، \nاگر تو را گفتند از ستاره‌ی ناهید \nنگین انگشتری خواهند ساخت \nبپذیر… \nاگر گفتند طلوع خورشید از گریبان مغرب‌ست \nتو باورکن… \nیا اگر دریای کبیر در ساغری گنجاندنی‌ست \nبه راستی پندار… \nهر چیزی را باورکن \nهر افسانه‌ای را و هر دروغی را؛ \nجز، این که در دل من «جز مهرت» چیز دیگری‌ست. \nنه، زنهار باور نکن، هرگز!", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "چه می‌دانی تو از دوست داشتن؟", "link": "https://echolalia.ir/what-do-you-know-about-love/", "poem": "چه می‌دانی تو از ساده‌ترین چیزها \nروزها خورشیدهایی بزک شده‌اند \nکه شبانه خوابِ سرخ گل‌ها را می‌بینند \nو همه‌ی آتش‌ها چون دود به آسمان می‌روند \nچه می‌دانی تو از شوربختی دوست داشتن؟!\nتو را در انتهای اتاق‌ها جسته‌ام \nآن‌جا که چراغی روشن بود \nپاهای‌مان هم‌راه هم طنین نمی‌انداختند \nو نه آغوش‌مان که بر روی هم بسته ماندند \nچه می‌دانی تو از شوربختی دوست داشتن؟!\nتو را در پنجره‌ها جسته‌ام \nبوستان‌ها بیهوده از رایحه‌ها پُرند \nکجا، کِی می‌توانی باشی؟! \nبه چه چیزِ زندگی باید دل بستن در میانه‌ی بهار؟! \nچه می‌دانی تو از شوربختی دوست داشتن؟!\nچه می‌دانی تو از انتظار طولانی \nو از زیستن فقط برای نامیدن‌ات \nهمیشه همان و همیشه متفاوت \nو از سوی من فقط ملامت و نکوهیدن \nچه می‌دانی تو از شوربختی دوست داشتن؟!\nباید که از یاد بَرَم و زندگی کنم \nهم‌چون پاروزنی بی‌پارو \nمی‌دانی چه‌قدر طولانی‌ست زمانِ مردن \nزمان به‌خود گوش دادن و از پا درآمدن \nمی‌شناسی تو آیا شوربختی دوست داشتن را؟!..", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "تو مرا پیدا کردی", "link": "https://echolalia.ir/you-found-me/", "poem": "تو مرا پیدا کردی مانند سنگریزه‌ای که آن را در ساحل جمع کنند \nهمانند چیزی غریب و گم‌شده که کس کاربرد آن را نداند \nهمانند خزه‌ای نشسته بر قطب‌نمایی که جزر و مد دریا به ساحل فکنده است \nمانند مهی در کنار پنجره‌ای که جز اندیشه‌ی ورود به درون ندارد \nمانند اتاقی به هم ریخته و نامرتب در مهمان‌خانه‌ای \nمانند فردای چهارراهی پوشیده در کاغذهای چرب شادمانی ها \nمانند مسافری بدون بلیط نشسته بر رکاب قطاری \nمانند نهری روان در دشتی بر گردانده شده به دست مردمانی زشت کردار \nهمانند جانوری جنگلی حیران مانده زیر نور چراغ‌های خودروها \nهمانند شبگردی که در سحرگاهی رنگ‌باخته باز آید \nهمانند رویایی بد پراکنده در سایه‌ سیاه زندان‌ها\nهمانند سراسیمگی پرنده‌ای راه گم کرده در اندرون خانه‌ای \nهمانند انگشت دلدار ناکام مانده‌ای با نقش سرخ رنگ حلقه ای \nمانند خودرویی واگذاشته درمیانه‌ی زمینی پهناور \nهمانند نامه‌ی پاره و پراکنده شده به دست باد کوچه‌ها \nهمانند نگاه گم گشته‌ی کسی که دور شدن یاری را بنگرد \nمانند چمدان‌های بلاتکلیف مانده‌ای در ایستگاهی \nهمانند دری در جایی یا شاید کرکره‌ی پنجره‌ای که پایین می‌آید \nهمانند شیاری در دلِ درختی که آذرخش بر زمینش افکنده است \nهمانند سنگی در کناره‌ی راهی به یادبود چیزی \nهمانند بیماری که پایان نمی‌گیرد به رغم رنگِ خون‌مردگی‌هایش \nهمانند سوت بیهوده‌ی زورقی در دوردست دریا \nهمانند خاطره‌ی چاقویی در گوشت پس از گذر سالیان \nهمانند اسب گریخته‌ای که از آب آلوده‌ی برکه‌ای بنوشد \nهمانند بالش به هم ریخته‌ای در یک شب سپری شده با کابوس‌ها \nهمانند ناسزایی به خورشید با پر کاهی در دیده \nهمانند خشمی از دیدن آن‌که چیزی در آسمان‌ها دگرگون نشده است \nتو مرا پیدا کردی در شبی همانند گفتاری باز نیامدنی \nهمانند ولگردی که برای خوابیدن فقط گوشه‌های اصطبلی را در اختیار دارد \nهمانند سگی که قلاده‌ای به گردن دارد منقوش با حرف نخست نام دیگر کسان \nتو مرا پیدا کردی، مرا، مردِ روزان گذشته، سرشار از خشم و از صدا را\nاز مجموعه اشعار «چشم‌های الزا» انتشارات نگاه", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "ناشناسِ بهاران", "link": "https://echolalia.ir/anonymous-of-spring/", "poem": "چشمانی که یکدیگر را در گوشه ی بازاری تلاقی می‌کنند \nاین چشمان درشت غریب چه رویایی به سر دارند\nآه پاریس به خود می‌لرزد پس از بارانی که در آن بارید \nپاریس پس از باران نیز دل‌انگیز است\nدر آبِ جوی‌ها دسته‌های گل راه افتاده‌اند \nو برگ‌های رنگین‌شان پرپر می شوند\nهمیشه شوسه‌دانتن* را پیش چشم خواهم داشت \nو پیاده‌رو‌های پارم* را زیر پاهای روسپیان\nمردمان بی‌تفاوت، شامگاه و خودروها \nتوری سایه‌ها و ماجراها\nسه قدم به سوی ترنیته* بر می‌داشتیم \nو پس از شک و تردید، یکدیگر را ترک می‌کردیم\nدرهیاهوی ایستگاه سن لازار* \nچرا این چشم‌ها از سر اتفاق می‌گریند\nآه پاریس، پاریس، تو سرود نمی‌خوانی \nبل سر را می‌گردانی و پاها را می‌کشانی\nاینک وقت روشن کردن گاز است و بی‌احتیاطی‌ها \nباغچه‌های وسط میدان‌ها مکان‌هایی است برای درد دل\nاینکوقت روشن کردن گاز است \nچرا تو این کار ار نمی‌کنی \nو چرا پاریس خاموشی گرفت است\nاز دفتر پاریس برایم جز الزا نیست / کتاب چشم های الزا – نشر نگاه\n* Chaussee-d Antin خیابانی در منطقه نهم پاریس.\n* Parme خیابانی در پاریس.\n* Trinite بوستانی با کلیسایی به همین نام.\n* Saint-Lazare یکی از ایستگاه‌های قطار پاریس.", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "چشمان‌ تو هنگامی که‌ اشک‌ در آن‌ می درخشد", "link": "https://echolalia.ir/your-eyes-shine-when-tears-are-there/", "poem": "چشمان‌ تو چنان‌ ژرف‌ است‌ که‌ چون‌ خم‌ می شوم‌ از آن‌ بنوشم‌\nهمه‌ی خورشیدها را می بینم‌ که‌ آمده‌اند خود را در آن‌ بنگرند\nهمه‌ی نومیدان‌ جهان‌ خود را در چشمان‌ تو می افکنند تا بمیرند\nچشمان‌ تو چنان‌ ژرف‌ است‌ که‌ من‌ در آن‌، حافظه‌ی خود را ازدست‌ می دهم‌\nاین‌ اقیانوس‌ در سایه‌ی پرندگان‌ ، ناآرام‌ است‌\nسپس‌ ناگهان‌ هوای دلپذیر برمی آید و چشمان‌ تو دیگرگون‌ می شود\nتابستان‌، ابر را به‌ اندازه‌ی پیشبند فرشتگان‌ بُرش‌ می دهد\nآسمان‌، هرگز، چون‌ بر فراز گندم زارها ، چنین‌ آبی نیست‌\nبادها بیهوده‌ غم‌های آسمان‌ را می رانند\nچشمان‌ تو هنگامی که‌ اشک‌ در آن‌ می درخشد ، روشن‌تر است‌\nچشمان‌ تو ، رشک‌ آسمان‌ پس‌ از باران‌ است‌\nشیشه‌ ، هرگز ، چون‌ در آنجا که‌ شکسته‌ است‌ ، چنین‌ آبی نیست‌\nیک‌ دهان‌ برای بهار واژگان‌ کافی است‌\nبرای همه‌ی سرودها و افسوس‌ها\nاما آسمان‌ برای میلیونها ستاره‌ ، کوچک‌ است‌\nاز این‌ رو به‌ پهنه‌ی چشمان‌ تو و رازهای دوگانه‌ی آن‌ نیازمندند\nآیا چشمان‌ تو در این‌ پهنه‌ی بنفش‌ روشن‌\nکه‌ حشرات‌ ، عشق‌های خشن‌ خود را تباه‌ می کنند ، در خود آذرخش‌هایی نهان‌ می دارد ؟\nمن‌ در تور رگباری از شهاب‌ها گرفتار آمده‌ام‌\nهمچون‌ دریانوردی که‌ در ماه‌ تمام‌ اوت‌ ، در دریا می میرد\nچنین‌ رخ‌ داد که‌ در شامگاهی زیبا ، جهان‌ در هم‌ شکست‌\nبر فراز صخره‌هایی که‌ ویرانگران‌ کشتی ها به‌ آتش‌ کشیده‌ بودند\nو من‌ خود به‌ چشم‌ خویش‌ دیدم‌ که‌ بر فراز دریا می درخشید\nچشمان‌ السا ، چشمان‌ السا ، چشمان‌ السا", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "اما این عشق از آن من و توست", "link": "https://echolalia.ir/but-this-is-love-for-me-and-you/", "poem": "عشق شاد وجود ندارد\nآدمی زاده را نصیبی نیست\nنه از توانش ، نه از ناتوانی ، و نه از دل\nو چون می پندارد که بازو می گشاید\nسایه اش سایه ی یک چلیپا ست\nو چون می پندارد که همای سعادت را در آغوش می کشد\nآن را خفه می کند\nزندگی آدمی ناکامی شگفت انگیز و دردناکی است\nعشق شاد وجود ندارد\nزندگی آدمی زادگان چون سپاه بی سلاحی است\nکه به منظور دیگری جامه بر تنشان کرده بودند\nاز بیداری بامداد پگاه ایشان چه حاصل\nوقتی شامگاه بیکاره و سرگردانشان می بینی ؟\nدو واژه ی «زندگی من» را بگویید\nو از ریزش اشک خودداری کنید\nعشق شاد وجود ندارد\nای زیبا عشق من ، ای عزیز ، ای داغ من\nچون پرنده ی مجروحی به هر سو می برمت\nو دیگران ، بی آنکه بدانند ، به گذار ما می نگرند\nو ترانه هایی را که من سروده ام\nاز پی من باز می خوانند\nترانه هایی که چه زود در پیش چشم زیبای تو خوار شدند\nعشق شاد وجود ندارد\nدیگر زمان آنکه زیستن بیاموزیم دیر گشته است\n بگذار دل های ما در دل شب با هم بگریند\nبرای کمترین ترانه چه غم ها باید خورد\nبه بهای یک لذت چه ندامت ها باید برد\nبه آهنگ یک تار چه ناله ها باید کرد\nعشق شاد وجود ندارد\nعشقی نیست که در گرو دردی نیست\nعشقی نیست که مایه ی رنجی نیست\nعشقی نیست که نپژمراند\nای عشق من ، تو نیز چنینی\nعشقی نیست که سیراب از سرشک نباشد\nعشق شاد وجود ندارد\nاما این عشق از آن من و توست", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "شبم جز غیاب تو نیست", "link": "https://echolalia.ir/%d8%b4%d8%a8%d9%85-%d8%ac%d8%b2-%d8%ba%db%8c%d8%a7%d8%a8-%d8%aa%d9%88-%d9%86%db%8c%d8%b3%d8%aa/", "poem": "شبم جز غیاب تو نیست\nزخم‏ هایم جز از پیشم رفتن‏ هایت\nجز تو چیزی آنِ من نیست\nبی تو همه چیز دروغ است\nبی‏ تو همه حالم خراب است\nزنده ‏ام در انتظارت\nکه دستت را به دست بگیرم\nمی‏ میرم و قلبم می‏ شکند\nاز تصور بی‏ مهری\nخیال جدا شدنت از راهم\nعشق من، ای مایه‏ ی اندوهم\nروزی از ماه می\nدر گذشته‏ ای چندان دور\nاز من گریختی\nچه ماه بدی بود\nو چه دوستت داشتم\nهرگز مرا نبخشیدی\nجوان بودم و با اشتیاق دوستت داشتم\nحالا این منم، منی دیگر\nاشک‏ هایم را بر دستان عریانت می‏ریزم\nو عشقم را زیر پاهایت", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "از نو گل سرخی می آفرینم برای تو", "link": "https://echolalia.ir/ill-create-a-red-rose-for-you/", "poem": "از نو گل سرخی می آفرینم برای تو\nگل سرخی وصف ناشدنی برای تو\nدست کم این چند کلمه ترتیب مشخص نمازش را حفظ می کنند\nآن گل سرخی را که تنها کلماتی به دور از گل سرخ وصفش می کنند\nبه همانگونه که فریاد سرمستی و اندوه فراوان را\nاز ستارگان لذت بر فراز مغاک عمیق عشق ترجمه می کنند\nگل سرخی از انگشتانی ستایشگر می آفرینم برای جوانی\nکه چون به هم گره می خورند رواقی می سازند\nاما پس از آن به ناگاه گلبرگ ها همه فرو می ریزند\nگل سرخی می آفرینم برای تو\nدر زیر مهتابی های عشاقی که جز آغوششان بستری ندارند\nگل سرخی در دل چهره هایی از سنگ تراشیده\nکه بدون بهره گیری از حق اعتراف مرده اند\nگل سرخ دهقانی که قطعه قطعه شده\nپس از آنکه بر مینی در مزرعه اش پا گذاشته است\nبوی ارغوانی حرفی که تازه کشف شده است\nو نه به توهین و نه به تحسین خطابم می کند\nقرار دیداری که هیچکس بدان نیامده است\nارتشی مسلح در پرواز در روزی با وزش بادهایی سهمگین\nصدای قدمی مادرانه در برابر دروازه های زندان\nآواز مردی در زمان خواب نیمروز در زیر درختان زیتون\nخروس بازی در ییلاقی مه گرفته\nگل سرخ سربازی از وطن بریده\nچه بسیار گل های سرخ که می آفرینم برای تو\nآنگاه که الماس ها در آب دریاها شناورند\nآنگاه که قرون گذشته در غبار جو زمین غوطه ورند\nآنگاه که رویاها تنها در سر کودکان شکل می گیرند\nآنگاه که قطره های اشک بسیاری از ناگفته ها را باز می تابند", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "دستانت را به من بده", "link": "https://echolalia.ir/give-me-your-hand/", "poem": "برای شنیدن نسخه صوتی نیاز به فیلتر شکن است 👇🏿\nدستانت را به من بده، بخاطر دلواپسی \n دستانت را به من بده که بس رویا دیده‌ام \n بس رویا دیده‌‏ام در تنهایی خویش \n دستانت را به من بده برای رهایی‌ام \n دستانت را که به پنجه‏‌های نحیفم می‏‌فشرم \n با ترس و دستپاچگی، به شور \n مثل برف در دستانم آب می‌‏شوند \n مثل آب درونم می‌‏تراوند \n هرگز دانسته‌‏ای که چه بر من می‌‏گذرد \n چه چیز مرا می‌‏آشوبد و بر من هجوم می‌برد \n هرگز دانسته‌ای چه چیز مبهوتم می‏‌کند \n چه چیزها وا می‌گذارم وقتی عقب می‏‌نشینم؟\nآنچه در ژرفای زبان گفته می‌شود \n سخن گفتنی صامت است از احساسات حیوانی \n بی‌دهن، بی‏ چشم، آینه‌ه‏ای بی‌تصویر \n به لرزه افتادن از شدت دوست داشتن، بی هیچ کلام \n هرگز به حس انگشتان یک دست فکر کرده‌ای \n لحظه‏‌ای که شکاری را در خود می‌فشرند \n هرگز سکوتشان را فهمیده‌‏ای \n تلالویی که نادیدنی را به دیده می‌‏آورد \n دستانت را به من بده که قلبم آنجا بسته است \n دنیا در میان دستانت پنهان است، حتی برای لحظه‌ای \n دستانت را به من بده که جانم آنجا خفته است \n که جانم آنجا برای ابد خفته است", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "زندگی‌ام از تو آغاز می‌شود", "link": "https://echolalia.ir/my-life-begins-with-you/", "poem": "کافی‌ست که از در درآیی\nبا گیسوان بسته‌ات تا\nقلبم را به لرزه در آوری\nتا دوباره متولد شوم و\nخود را بازشناسم\nدنیایی لبریز از سرود\nالسا عشق و جوانی من!\nآه لطیف و مردافکن چون شراب\nهمچو خورشید پشت پنجره‌ها\nهستی‌ام را نوازش می‌کنی\nوگرسنه و تشنه برجا می‌گذاری‌ام\nتشنه‌ی بازهم زیستن و\nدانستن داستانمان تا پایان\nمعجزه است که باهمیم\nکه نور بر گونه‌هایت می‌افتد و\nدر اطرافت باد بازیگوشانه می‌وزد\nهر بار که می‌بینمت قلبم می‌لرزد\nهمچون نخستین ملاقات مرد جوانی\nکه شبیه من است\nبرای نخستین بار، لب‌هایت\nبرای نخستین بار، صدایت\nهمچون درختی که از اعماق می‌لرزد،\nاز نوازشِ شاخسارانش با بال پرنده‌ای،\nهمیشه گویی نخستین بار است\nآن‌گاه که می‌گذری و\nپره‌ی پیراهنت تنم را لمس می‌کند\nزندگی من از روزی آغاز شد\nکه تو را دیدم\nو بازوانت، راهِ دهشتناک جنون را\nبر من سد کرد\nو تو سرزمینی را نشانم دادی\nکه در آن تنها بذر نیکی می‌پاشند\nتو از قلب پریشانی آمدی\nتا تسکین دهی تب و دردم را\nو من درختی بودم که در جشن انگشتانت\nمی‌سوختم از اشتیاق\nمن از لب‌های تو متولد شده‌ام\nو زندگی‌ام از تو آغاز می‌شود", "poet_nationality": "فرانسه", "poet_name": "لویی آراگون", "poet_link": "https://echolalia.ir/category/sher/french-poets/louis-aragon/"}
{"title": "وداع", "link": "https://echolalia.ir/farewell/", "poem": "و در پایان خواهم گفت: \nبدرود دوستی بی عهد \nو شیفته وار \nبالاترین پایه دیوانگی را می پیمایم \nچگونه مهر ورزیدی؟ \nتو از بین بردی و به فنا دادی \nاهمیتی ندارد \nچگونه مهر ورزیدی؟ \nتو از بین بردی \nبی محابا \nلغزشی سنگدلانه…آه  \nنه \nتو را بخشیدم\nجسد زنده\nکه سرگردان\nجهان را در پرتوی سفیدی می بیند.\nاگر چه قالب ام تهی گشت\nو ذهن ام هنوز کارهای کوچک را انجام می دهد\nگرچه دستانم به لرزه افتادند\nو صداها و بوها\nگله وار و کژدار\nخارج شدند.", "poet_nationality": "روسیه", "poet_name": "بلا آخمادولینا", "poet_link": "https://echolalia.ir/category/sher/russian-poets/bella-akhmadulina/"}
{"title": "چند شعر کوتاه از بلا آخمادولینا", "link": "https://echolalia.ir/a-few-short-poems-from-bella-akhmadulina/", "poem": "۱۹۵۷\nخانه و جنگل \nپرتره ای قدیمی \nتو گفتی- گریه نکن \nآتشفشان ها زبانه می کشند \nمیپنداشتم، تو دشمن منی…\nانسان ابتدا از دشت ها خارج می شود… \nسپس از گل ها \nدیوانه وار \nبا هواپیماهای کوچک \nمن، رقصان زیر ماه \nرخسارم را، در درون و منظره ها می جویم \nسپتامبر است \nبرف می بارد\nچه چیزی مرا نسبت به زنی که گل به دست دارد\nمتفاوت می کند…\nاین منم…\nفوریه بدون برف\nضبط صوت\nدوست من\nدفتری نو\nپانزده پسر خردسال…\nو غروب\nبیماری\nدر آن روز زمستان مهمانی برپا شد..\nزمستان است\n۱۹۵۵\nباران بر شانه ها و رخسارت می بارد..\nعروس خانم\n۱۹۵۹\nمهربانی\nباز در طبیعت تغییر ایجاد می کند..\nدر خیابان من که سال..\nبه خانه ی تو بدل شده است", "poet_nationality": "روسیه", "poet_name": "بلا آخمادولینا", "poet_link": "https://echolalia.ir/category/sher/russian-poets/bella-akhmadulina/"}
{"title": "خیالْ بافی نکن", "link": "https://echolalia.ir/dont-fantasize/", "poem": "خیالْ بافی نکن\nمگر نمی بینی ؟ \nدهقان و بَرزگر \nدر ازدحامِ پنبه ،\nو آهن \nگُم گشته اَند … دود شده اَند\nهیاهویی ،\nجُز لغزشِ خورشید بر چهره ها\nنیست \nکارخانه ها :\nبا سوگند به حقوقِ بَشر\nتقویمِ شقاوت و حیله اَند\nبِیرَقِ وحشت \nبر انبوهِ سیّاره ها ،\nو هر کشور \nمی غُرّد \nکسی شبیهِ یک نویسنده\nآری !\nیک موسیقیْ دان \nکه چندان نمی شناسم اَش \nاز هراسِ گلوله و زندان \nبه خیابان نمی آید\nو هرگز هم :\nدر اشتیاقِ آزادی و صُلح\nنخواهد رَقصید\nباید خیره شویم …\nکومه هایِ مان را\nبا دستانِ پینهْ بسته \nتقسیم کنیم \nاز مترسک !\nآزمون بگیریم و\nحتّا به ناقوسکِ پیر در مَعدنِ طلا \nهشدار دهیم \nآیا اعتراض ،\nو اعتصاب\nرسالتی از جنسِ حقیقت نیست ؟\nآیا هر شیار بر گُرده ها و سینه ها مان \nحماسه را بر تارُکِ صدا \nطلب نمی کند !\nاینک برخیز و\nفریادی باش در اوجِ مُصیبت … بر خانه هایِ تاریک \nزیرا شورش :\nتصویری از نیرنگ \nیا پلیدی نیست \nو خاموشی ،\nدر غَزلْ واره هایِ انتقام \nمَعنا ندارد \nبه گمان اَم :\nماتمِ تو از فَقر \nیا زخمِ من از رنج \nظلمت را به نغمه و نور \nبَدَل خواهد کرد \nنگاه کن …\nکه حاکمانِ جلّادْ سِرشتِ مقدّسْ پیشه \nچگونه ثروت را \nبه وقتِ سَحَر \nاز ناسورِ استخوان هایِ مان \nبیرون می کِشند و\nبه مَساجد ،\nو کلیساها \nمی برند \nبی شَک !\nهنگامه یِ سُرخِ انقلاب است", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "برای چه می‌جنگیم؟", "link": "https://echolalia.ir/what-are-we-fighting-for/", "poem": "طبل جنگ می‌غُرد و می‌غُرد \nندا سر می‌دهد: آهن‌ها را فرو کنید در زندگی.\nاز تمام کشورها \nبرده در برابر برده \nبه فولادِ سرنیزه هم را می‌درند.\nبه چه دلیل؟ \nزمین پاره‌های \nگرسنه \nو لخت.\nبشریت در حمامی از خون دود می‌شود \nتنها چون کسی \nدر جایی \nتصرف آلبانی را هوس کرده است.\nکینه در جلد آدمیان فرو رفته، \nانفجار از پس انفجار زمین را می‌درد \nفقط برای آن‌که \nکسی \nتسخیر بُسفور را طلب ‌کرده است.\nهمین روزها \nپیکر جهان دیگر \nیک دنده سالم هم نخواهد داشت. \nروحش بیرون کشیده و \nدر زیر پاها له خواهد شد. \nفقط برای آن‌که کسی \nدراز کرده \nدستش را بر بین‌النهرین.\nچرا \nچکمه‌ای \nزمین را له می‌کند، می‌شکافد و در هم می‌ریزد. \nبر اوج آسمان جنگ چیست؟ \nآزادی؟ \nخدا؟ \nپول! \nکی می‌خواهد برپاخیزد، تمام قد \nبا شما هستم \nتا زندگی‌تان را از چنگال‌شان بیرون کشید؟ \nکی ‌می‌خواهید سوال‌تان را بر صورت‌شان پرتاب‌ کنید؟ \nما \nبرای چه \nمی‌جنگیم؟\nاز کتاب جواب پس دادن", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "برای فراموش کردن تو", "link": "https://echolalia.ir/to-forget-you/", "poem": "برای فراموش کردن تو \nشاید \nورق بازی کردم \nشاید لبی تر نمودم و \nگلوی خسته از آه جان‌سوزم را \nبا شراب التیام بخشیدم \nو یا شاید \nتمام کوچه‌های شهر را \nبه ‌یاد تو قدم زدم \nوجب به وجب \nقدم به قدم\nاما بگو \nچگونه فرو بنشانم \nاین جهنمی را که\nدر درون‌ام زبانه می‌کشد \nچاره چیست؟ \nانگار وقت آن رسیده است که \nبا استخوان‌های‌ام \nنی‌لبک بنوازم‌.", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "جوهر گوگرد", "link": "https://echolalia.ir/sulfur-ink/", "poem": "بر چشمانت آذرخشی افتاد: \nدیدمت \nهمراه با دیگران. \nپست و \nپلیدی- \nو رفت \nو رفت \nو رفت \nبا دشنام. \nمن بچه ای خردمندم\nعزیزم\nهیاهویی ما را ترک می کند\nاگر آذرخش مرا نکشت-\nچون خود رعداَم\nپس آی خدای من\nمن نمی ترسم", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "راهم بده ماریا", "link": "https://echolalia.ir/%d8%b1%d8%a7%d9%87%d9%85-%d8%a8%d8%af%d9%87-%d9%85%d8%a7%d8%b1%db%8c%d8%a7/", "poem": "ماریا! ماریا! ماریا!\nراهم بده ماریا!\nتاب کوچه را ندارم\nراهم نمی‌دهی ؟\nمی‌خواهی\nگونه‌هایم گود\nمزه از دست داده\nچشیده‌ی خاص و عام\nبیایم پیشت؟\nبا صدایی بی‌دندان بگویم به تو:\nاینک شده‌ام مردی قابل اعتماد؟\nماریا\nنگاهم کن\nپشتم خمیده شد\nدر کوچه\nمردم\nچشم تنگ می‌کنند\nچشم‌هایی از چهل سال ولگردی فرسوده\nمردم\nچربی چربی گواتر چهار طبقه‌شان را سوراخ می‌کنند\nبر نان کپک زده‌ی نوازش هنوز بر جای مانده دندان‌هایم\nمی‌خندد\nهق هق باران بر پیاده روها\nپیاده روهای وگرد\nولگردانی در محاصره آب\nولگردانی خیس\nکه می‌لیسند\nجنازه‌های فرو رفته در سنگفرش کوچه‌ها\nبر مژه‌های خاکستری\nآری\nبر مژه‌ی تکه‌های یخ ِ سرما\nجاری است\nاشک\nآری\nپوزه‌ی باران\nمی‌مکد\nعابران\nبا چشمان بسته‌ی لوله‌های آب\nدر درشکه‌ها\nبرق می‌زنند\nپهلوانان\nاز پُرخوری\nمی‌ترکند\nمردم\nمی‌چکد\nاز لای شکاف‌ها\nپیه تنشان\nجاری می‌شوند\nدر آب کدر\nدرشکه‌ها\nنان‌های مکیده\nشامی‌های دندان گزیده\nماریا\nآیا می‌شود\nدر گوش فربه\nحرف محبت زد؟\nپرنده گرسنه است\nپرنده پرصداست\nپرنده به آواز زنده است\nمن\nماریا\nمن\nمردم\nمردی سایه\nمرد که قی کرده است او را\nشب مسلول\nدر دست کثیفِ خیابان ِ پرسنایا\nمن همینم که هستم\nقبولم داری ؟\nماریا\nراهم بده!\nمی بینی\nانگشتانم\nمتشنج\nمی‌فشرند\nخرخره‌ی آهنی ِ زنگِ درت\nماریا!\nکوچه\nجنگل جانوران وحشی است\nببین\nبر گلویم\nنه جای انگشت\nجای زخم است\nدر را باز کن\nدرد دارم\nمی‌بینی\nفرورفته است\nدر چشمم\nسنجاق سر\nدر را باز کرد\nخوشگل من\nقشنگم\nاز من نترس\nنخواهی یافت\nبرگردن گوآسایم\nمانند کوهی مرطوب\nاجتماع شکم ِ عرق کرده‌ی زنان را\nمی‌دانی ؟\nزندگی من\nغرق است\nدر هزاران عشق بزرگ پاک\nهزاران\nعشق کوچک ناپاک\nنترس\nدر این روزگار سیاهِ خیانت\nاز کف داده‌ام هزار چهره‌ام را\nلشکر معشوقه‌های مایاکوفسکی را\nاما باور کن\nدر قلب من دیوانه\nمعشوقه‌نایم\nخاندانی پرسلاله‌اند\nخاندانی همه شهبانو\nماریا!\nبا برهنگی ِ آزرم کریزت\nبا لرزه‌ی پر دلهره‌ات\nبیا\nنزدیکم شو\nبده\nبه من\nمعصومیت ِ لبانت را\nمن و دلم هرگز نبوده‌ام با هم تا یک بهار\nو در زندگی ِ من\nنبوده است\nجز یک صد نوبهار\nماریا\nتیان\nمراد شاعران است\nما\nمن\nجسمم\nمن\nسر تا پا\nمَردَم\nنمی‌خواهم\nجز جسمت\nدر طلب جسمت\nمسیحی وار می‌گویم\nخدایا\nبرسان روزی‌ام را\nقوتِ لایموتم را\nماریا\nمال من شو !\nماریا\nمی‌ترسم از یاد ببرم اسمت را\nبه سان شاعران\nکه می‌ترسند از یاد ببرند\nآن کلمه را\nکه زاده شد از شکنجه‌ی شب\nآن کلمه را\nکه می‌نماید همتراز خدا\nاما\nهمیشه به یاد خواهم داشت\nجسمت را\nاما\nهمیشه دوست خواهم داشت\nجسمت را\nاما\nهمیشه پاس خواهم داشت\nجسمت را\nبدان سان که سربازی\nجنگش درهم شکسته\nبی‌کس و بی‌مصرف\nپاس می‌دارد\nتنها پای برجای مانده‌اش را\nماریا\nمرا نمی‌خواهی ؟\nمرا نمی‌خواهی\nافسوس باید\nباز بکشم بار قلبم را\nبا درد و با اندوه\nآن‌سان که سگی\nباز می‌کشد تا لانه\nاشکریزان\nپایش را\nکه از جا کنده است قطار\nمن\nبا همه‌ی خون قلبم\nبا رخت یکدست سفید قلبم\nبا گل‌های خاکی که چسبیده است به آن\nباز می‌گردم\nبه جاده…", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "ساختن زندگی", "link": "https://echolalia.ir/%d8%b3%d8%a7%d8%ae%d8%aa%d9%86-%d8%b2%d9%86%d8%af%da%af%db%8c/", "poem": "اما برای شادمانی\nسیاره‌ی ما\nچندان آماده نیست\nخوشی را باید\nاز چنگ روزهای آینده\nبیرون کشید\nدر این زندگی\nمردن\nدشوار نیست\nساختن زندگی\nبسیار دشوار است", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "پرونده بسته شد", "link": "https://echolalia.ir/%d9%be%d8%b1%d9%88%d9%86%d8%af%d9%87-%d8%a8%d8%b3%d8%aa%d9%87-%d8%b4%d8%af/", "poem": "پرونده بسته شد\nو قایق عشق\nبه صخره ی زندگی روزمره شکست.\nبا زندگی بی حساب شدم.\nبی جهت\nدردها را دوره نکنید\nو یا آزارها را.\nشاد باشید\nدرام نویسان جهان، جلد دوم\nاین شعر آخرن سروده‌ی مایاکوفسکی قبل از خودکشی‌اش است که بر روی تکه کاغذی کنار جسدش پیدا کردند.", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "می‌ترسم از یاد ببرم اسمت را", "link": "https://echolalia.ir/%d9%85%db%8c%e2%80%8c%d8%aa%d8%b1%d8%b3%d9%85-%d8%a7%d8%b2-%db%8c%d8%a7%d8%af-%d8%a8%d8%a8%d8%b1%d9%85-%d8%a7%d8%b3%d9%85%d8%aa-%d8%b1%d8%a7/", "poem": "می‌ترسم از یاد ببرم اسمت را\nبه سان شاعران\nکه می‌ترسند از یاد ببرند\nآن کلمه را\nکه زاده شد از شکنجه‌ی شب\nآن کلمه را\nکه می نماید همتراز خدا\nاما\nهمیشه به یاد خواهم داشت\nجسمت را\nاما\nهمیشه دوست خواهم داشت\nجسمت را\nاما\nهمیشه پاس خواهم داشت\nجسمت را\nبدان سان که سربازی\nجنگش درهم شکسته\nبی‌کس و بی‌مصرف\nپاس می‌دارد\nتنها پای برجای مانده‌اش را…", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "من هر آنجایم که که درد آنجاست", "link": "https://echolalia.ir/im-all-that-pain-is-there/", "poem": "من هر آنجایم که که درد آنجاست\nزیرا که من\nبر هر دانه ی اشک مصلوب شده ام", "poet_nationality": "روسیه", "poet_name": "ولادیمیر مایاکوفسکی", "poet_link": "https://echolalia.ir/category/sher/russian-poets/vladimir-mayakovsky/"}
{"title": "نرفته باز می‌آیی", "link": "https://echolalia.ir/opportunity/", "poem": "برای شنیدن نسخه صوتی نیاز به فیلتر شکن دارد 👇\nنرفته باز می‌آیی \nو چرخ می‌خوری و آفتاب پاییزی \nنشان پروازت را \nبر خاک \nچو نقطه‌ای کمرنگ \nو دور می‌یابد.\nچه تنگ حوصله است آسمانت \nکه سایه ی برگی لرزان می پوشاندت.\nنگاه کن \nنگاه استوایی \nتمام قاره‌ها را گرم کرده است. \nو آن زمان که در اقصای نور \nستاره‌ای دنباله‌دار \nمدار عالم را می‌گسترد \nهمین تویی که در این دایره \nمجال کوتاهت را دوره می‌کنی \nو بال می زنی و چشم‌هایت \nاز گشتن \nدرون تیرگی و خون و باد \nمی‌لرزد.\nدمی به جانب دریا نگاه کن \nکلنگ‌ها پیکان پردرخشش پروازشان را \nبه جانب افق دوردست‌ها کرده‌اند \nکنار نیزاران \nخاکستر سپیدی موج می‌زند \nو ساعتی دیگر \nکبودی خاموش \nتمام نیزاران را \nمی‌پوشاند \nو آخرین بال به سینه‌ی افق دوردست \nفرو می‌رود.\nدمی نمی‌گذرد \nکه شامگاه خسته‌ی پاییزت \nمی‌بیند \nکزین مدار فراتر نرفته \nدوارت \nفرود آورده‌ست \nو بالهایت را \nخاک و باد \nبه بازی گرفته‌اند.\nشعر «مجال» از دفتر «بر شانه فلات»", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "بی‌خوابی", "link": "https://echolalia.ir/insomnia/", "poem": "چه فرق می‌کرد زندانی در چشم انداز باشد یا دانشگاهی؟ \nاگر که رویا تنها احتلامی بود بازی گوشانه \nتشنج پوستم را که می‌شنوم سوزن سوزن که می‌شود کف پا ،\nعلامت این است که چیزی خراب می‌شود \nدمی که یک کلمه هم زیادی‌ست \nدرخت و سنگ و سار و سنگسار و دار، \nسایه دستی‌ست که می‌پندارد دنیا را باید از چیزهایی پاک کرد\nچقدر باید در این دو متر جا ماند تا تحلیل جسم حد زبان را رعایت کند؟\nچه تازیانه کف پا خورده باشد \nچه از فشار خونی موروث در رنج بوده باشی\nقرار جایش را می‌سپارد به بی‌قراری که وقت و بی‌وقت \nسایه به سایه \nرگ به رگ \nدنبالت کرده است تا این خواب\nتظاهرات تورم را طی می‌کنم در گذر دلالان \nسر چهار راه صدای درشت می‌پرسد \nویدئو مخرب‌تر است یا بمب اتم؟ \nمسیح هم که بیاید انگار صلیبش را باید حراج کند \nصدای زنگ فلز در دندان‌های طلا \nو خارش کپک در لاله‌های گوش \nنصیب نسلی که خیلی دیر رسیده است\nنه سینما و نه مهمانی در تاریخ \nهجوم کاشفانی با تاخیر حضور \nهزار کس می‌آیند و هزار کس می‌روند \nو هیچ کس هیچ کس را به خاطر نمی‌آورد \nصدا همان که می‌شنوی نیست \nسگ از سکوت به وجد می‌آید و دزد بر سر بام بلند سماع می‌کند با ماه \nزبان عزیز‌تر است اکنون یا دهان؟ \nکه سنگ راه دهان را هزار بار تمرین کرده است\nصدا که می‌شکند \nحرف که چرک می‌کند \nجمله ها که نقطه چین می‌شوند \nپیری یا بچه‌ای که خود را می‌کُشد \nتازه معنا روشن می‌شود\nسگی که می‌افتاد در نمکزار و … \nاین نمک که خود افتاده است \nخلاف رای اوللالباب نیست که ماه رنگ عوض کرده باشد \nیا شب مثل آزادی زنگ زَنَد\nگچ سفید جای سرت را نشان می‌دهد \nکه چند سالی انگار در اینجا می‌نشسته‌ای \nو رد انکارت افتاده است \nبر دیوار \nیا شاید نقشی مانده است از تسلیمت\nگذاره‌ای اصلا نا‌تمام \nو تازه این بی‌تابی که هیچ چیز آرامش نمی‌کند \nدر التهاب درهایی که باز می‌شوند و درهایی که بسته می‌شوند \nکتاب‌هایی که باز می‌شوند و دست‌هایی که بسته می‌شوند \nدست‌هایی که سنگ‌ها را می‌پرانندو سارهایی که از درخت‌ها می‌پرند \nدرخت‌هایی که دار می‌شوند \nدهان‌هایی که کج می‌شوند \nزبان‌هایی که لال مانی می‌گیرند \nصدای گُنگ و چشم انداز گُنگ و خواب گُنگ \nو همهمه \nکه می‌انبوهد \nمی‌ترکد \nرویا که تکه تکه می‌پراکند \nدانشگاهی که حل می‌شود در زندانی و چشم اندازی که از هم می‌پاشد \nخوابی که می‌شِکَند در چشم و چشم که میخ می‌شود در نقطه‌ای \nو نقطه \nکه می‌ماند مَنگ در گوشه‌ای از کاسه سَر که همچنان غلت می‌خورد \nغلت می‌خورد \nغلت می‌خورد\nاز مجموعه شعر «وزن دنیا»", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "نزدیک شو اگر چه نگاهت ممنوع است", "link": "https://echolalia.ir/get-close/", "poem": "نزدیک شو اگر چه نگاهت ممنوع است \nزنجیره‌ی اشاره چنان از هم پاشیده است \nکه حلقه‌های نگاه \nدر هم قرار نمی‌گیرد. \nدنیا نشانه‌های ما را \nدر حول و حوش غفلت خود دیده است و چشم پوشیده است.\nنزدیک شو اگر چه حضورت ممنوع است.\nوقت صدای ترس \nخاموش شد گلوی هوا \nو ارتعاشی دوید در زبان \nکه حنجره به صفت‌هایش بدگمان شد. \nتا اینکه یک شب از خم طاقی یک صدایت \nلرزید و ریخت در ته ظلمت \nو گنبد سکوت در معرق درد برآمد.\nیک یک درآمدیم در هندسه انتظار \nو هر کدام روی نیمکتی یا زیر طاقی \nو گوشه میدانی خلوت کردیم: \nسیمای تابخورده که خاک را چون شیارهایش \nآراسته است.\nو خیره مانده است در نفرتی قدیمی \nکه عشق را همواره آواره خواسته است \nتنها تو بودی انگار که حتی روی نیمکتی نمی‌بایست بنشینی \nو درطراوت خاموشی و فراموشی بنگری .\nنزدیک شو اگر چه قرارت ممنوع است\nهیچ انتظاری نیست که رنگ دگر بپاشد \nبر صفحه ی صبور \nوقتی که ماهواره‌های طاق و نیمکت در خلٲ بگردد \nو چهره‌ها تنها سیاه و سفید منعکس شود \nو نیمی از تصویرها نیز هنوز \nدر نسخه‌های منفی باقی مانده باشد.\nنوری معلق است در اشاره‌های ظلمانی \nورنه چگونه امشب نیز در این ساعت بلند \nباید به روی این نیمکت بنشینم همچنان کنار این میدان \nچشم انتظار شکی فسفرین \nو برگ ترس خورده‌ی شمشاد تنها در چشمم برق زند؟\nنزدیک شو اگر چه تصویرت ممنوع است.\nساعت دوباره گردش بیتابش را آغاز کرده است \nو نیمی از رخسار زمان \nاز لای چادر سیاهش پیداست. \nاز ضربه‌ای که هر ساعت نواخته می‌شود ترک بر می‌دارد خواب آب \nو چهره‌ای پریشان موج در موج \nمی‌گردد و هوای خود را می‌جوید \nدر بازتاب گنگ سکه‌ای در آب انداخته است.\nپا می‌کشند سایه‌های مضطرب \nدر هیبت مدور نارون‌ها \nو باد لحظه به لحظه نشانه‌‌ها را می‌گرداند دور تا دور میدان \nاینجا خزه به حلقه‌ی شفافی چسبیده است \nکه روزی از انگشتی افتاده است \nآنجا هنوز نوری قرمز ثابت مانده است \nو روی صورت شب لک انداخته است\nنزدیک شو اگرچه رویایت ممنوع است.\nمی‌بینی! این حقیقت ماست \nنزدبک و دور واهمه در واهمه \nو مثل این ماه ناگزیر که گردیده است \nگرد جهان و باز همچنان درست همانجا که بوده مانده است \nو هر شب انگار در غیابت باید خیره ماند همچون ماه \nدر حلقه‌ی عزایی که کم کم عادی شده است.\nاین یٲس مخملینه‌ی ماست  \nیا توده‌ی غبار گون وهمی بر انگیخته؟ \nکه بی‌تحاشی مدارهای در هم راچون ستاره‌های دنباله‌دار می‌پیماید؟ \nآرامشی است که بر باد رفته است ؟ \nیا سایه‌ی پذیرشی است که خون را پوشانده است؟ \nبی آنکه استعاره‌های وجدان از طعمش بر کنار مانده باشد.\nنزدیک شو اگرچه مدارت ممنوع است.\nمی‌شنوم طنین تنت می‌آید از ته ظلمت \nو تارهای تنم را متٲثر می کند. \nشاید صدا دوباره به مفهومش بازگردد \nشاید همین حوالی جایی \nدر حلقه‌ی نگاهت قرار بگیرم.\nچیزی به صبح نمانده است\nو آخرین فرصت با نامت در گلویم می‌تابد.\nماه شکسته صفحه‌ی مهتاب را ناموزون می‌گرداند\nو تاب می‌خورد حلقه‌ی طناب بر چوبه‌ی بلند\nکه صبحگاه شاید باز رخسار روز را در آن قاب بگیرند.\nعنوان اصلی این شعر «تا شامِ آخر» است.", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "همزاد چشم‌های توام در باز‌تاب آشوب", "link": "https://echolalia.ir/companions-of-the-ashes/", "poem": "آغاز شد سحابی خاکستری\nو ماه من هنوز\nچشم مرا به روشنی آب می‌شناسد .\nچتری گشوده داشته است این سحرگاه که درهم پیچیده است\nو لا به لای خاطره ابری‌اش \nستاره و ماه .\nهر کس به سوی مردمکی پناه می‌گیرد\nکز پشت پرده‌هایی نخ نما فرا می‌خواند .\nهمزاد چشم‌های توام در باز‌تاب آشوب \nکه پس‌ زده‌ست پشت درهای قدیمی را و نگران ست.\nآرامشی نمانده که بر راه شیری بگشاید .\nو روشنای بی‌تردیدت\nاز سرنوشتم اندوهگین می‌شود\nدنیا اگر به شیوه‌ی چشم تو بود\nپهلو نمی‌گرفت بدین اضطراب .\nیک شب ستاره\nاز پنجره گذشت و به گیسویمان آویخت\nو سال‌هاست که این در گشوده است به روی شهاب\nامشب شهاب از همه شب آشناتر ست\nچل سال بی قراری و ماهی که پس زده‌ست پشت دری‌ها را تا بلرزد\nدر چله‌ی پریشانی .\nامشب دری میان دو دریا گشوده است\nسیل شهاب می‌ریزد در اتاق\nطغیان چشم بر می‌آید تا سحابی\nاکنون ستارگانی که دست می‌گذارند بر پیشانی‌ام\nو می‌هراسد پوست  در لرزش عرق\nچشمان ناگزیرم را بر می‌گیرم\nاز کفش‌های مرگ که آغشته است به خاکستر \nو رد پایش را تا چار راه سرگردان دنبال می‌کنم\nزاده شدن به تعویق افتاده است\nدر پرده‌ی زمخت و چروکیده‌ای نهان مانده‌ست\nرؤیای آبی جنینی که می‌تابد\nاز نازکای صورتی پلک\nپیش گرفته است دوباره\nاین جفت بر جنین .\nاز پرده‌ها فرود می‌آید ماه\nوز شاخه‌های بید می‌آویزد\nو لای سنگ و بوته و خاکستر\nآرامش زمین را سراغ می‌گیرد از باد .\nشاید صدای گنجشکی\nاز شاخه‌ی سپیده نیاید\nشاید که بامداد\nخو کرده است با خاموشی .\nچشمان بسته‌ام را اما می‌شناسم\nو زیر پلک‌هایت\nبیداری من است که بی‌تابم می‌کند .\nتا عمر در نگاه تو آسان شده ست\nاز چشمم آستان گدازانی کرده‌ام\nکه آسوده از شد و آمد خاکستر\nبگشوده است بر لبه‌ی باد .\nمی‌گردم و شتابم\nاز گردش زمین سبق می‌برد .\nمی‌ایستم برابر خاکستر\nتا گیسویت به شانه‌ی مهتاب بگذرد .\nعنوان اصلی شعر «سحابی خاکستری» است.", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "وهم", "link": "https://echolalia.ir/illusion/", "poem": "به کار خویشتن ایثاری \nنمی‌شناسد باران. \nو خوشه‌های سنبله بر خاک و آدمی \nنثار می‌شود.\nتو بر کرانه‌ی عالم \nدرون خویش به یغما فتاده‌ای \nکه « ز این هزار هزاران \nیکی نگفت که بر شانه‌ات چه می‌گذرد.»\nبه تابخانه‌ی پندارت آتشی‌ست \nکه منظرت را تبخیر می‌کند. \nنشسته‌ای و طلب می‌کنی، \nو پر گشوده به سودای خویش \nو دور می‌شود آن سینه سرخ، \nکه موج آوایش \nرگان آرامت را روزی آشفته بود. \nشرابه‌های افق را به طوق افگنده‌ست، \nو با فرو شدنش در شرار چشم انداز \nنگاه بیگاهت تار می‌شود.\nجزیره‌ای تنها نیستی \nکه سفینه‌ی گم گشته از ستیزه ی موج \nبه سرنوشتی محتوم \nکناره‌ات را جویا شود. \nپرنده در طلبت نیست،\nو روز برنیامده تا بر مدارت \nبتابد. \nگیاه، آب، ستاره \nهمیشگان صدای تو نیستند، \nاگر که بر نیامده‌ای \nآفتاب برمی‌آید، \nو آب گودالش را پیدا می‌کند.\nچنار هفتصدساله از درون\nبه آتش \nکشیده می‌شود، \nو شاخه‌های جوان \nبه بوی نور و نسیم \nز خاک برمی‌آیند.\nاز دفتر بر شانه فلات", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "گیسو", "link": "https://echolalia.ir/hair/", "poem": "گیسو\nدورش‌ بپیچم‌ و \nدورم‌ بپیچد \nافشان شود ترنم در سلول‌ها  و خاک ذره ذره  تنم را به \nگوش‌هاش‌ بچسباند‌ \nگاهی ستاره‌ای از آب برداردم‌  \nگاهی جزیره‌ای  \nخرسنگ‌های خود را بسنجد \nبا وزن واژه‌هایی‌ کز گلویم  بر می‌آید‌\nآن‌گاه لب به شب بچسبانم  و غریو برآرم\nتا قعر این تاریکی  بترکد و فواره‌ای خیز بردارد \nکه نقطه‌های اتکای زمین را بیفشاند‌  و بتاباند  بر خلاء‌  \nشسته شود\nاین سایه‌ی لزج  کز دیری‌  \nافتاده است یک پهلو بر زباله‌های خونین \nو تن برون زند  از چاک هر گریبان \nسیاره‌های روح فراتر رسند و مردمک‌ها\nبتابند \nرقص جهان گرایش اندامت‌ را بیاموزد‌\nزیبایی‌ از اشاره‌ی‌ پیراهنت‌ بیاید \nبنشیند بر سنگ و \nسنگ \nاز انتهای غار‌  \nنزدیک شود \nتا چهره‌ی جدیدش‌ را در یابد…", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "پس کجای لبت آزادم کند؟", "link": "https://echolalia.ir/no-one-is-standing-there-or-here/", "poem": "کسی نایستاده است آنجا یا اینجا\nپس کجای لبت آزادم کند؟\nدو نقطه از هیچ جا، تا چشم\nکه جابه‌جا شده است\nاما سایه‌ی بلندم را می‌بیند\nکه می کشد خود را همچنان بر اضطرابش.\nشمال قوس بنفشی‌ست تا جنوب\nدر ابر و مرغ دریایی\nموجی به تحلیل می‌رود\nو آفتاب، تنها چیزی که تغییر کرده است.\nلبت کجاست؟\nصدای روز بلند است اما کوتاه است دنیا.\nدرست یک واژه مانده‌ است تا جمله پایان پذیرد\nو هر چه گوش می‌سپارم تنها\nسکوت خود را می‌آرایم\nو آفتاب لبِ بام هم‌چنان سوتش را می‌زند.\nشکسته پل‌ها پشت سر\nو پیشِ رو شن‌هایی که خاکستر جهان است.\nغروب ممتد در سایه‌ی درون جا خوش کرده است\nو شب که تا زانو می‌رسد تحمل را کوتاه می‌کند. \nچگونه است لبت؟\nکه انفجار عریانی، سنگ می‌شود در بی تابی‌های خاموش.\nهوای قطبی انگار\nانگار فرش ایرانی نخ نما کرده است\nنشانه‌ای نیست\nنگاه می‌کنم\nاگر که تنها آن واژه می‌گذشت\nبه طرفه العینی طی می‌شد راه\nکودک باز می‌گشت تا بازیگوشی\nو در چهارراه دست می‌انداخت دور گردنت\nلبت کجاست؟\nکه خاک چشم به راه است…", "poet_nationality": "ایرانی", "poet_name": "محمد مختاری", "poet_link": "https://echolalia.ir/category/sher/iranian-poets/mohammad-mokhtari/"}
{"title": "ریشه در خاکم", "link": "https://echolalia.ir/roots-in-the-soil/", "poem": "تو از این دشتِ خشکِ تشنه روزی کوچ خواهی کرد و \nاشکِ من تو را بدرود خواهد گفت. \nنگاهت تلخ و افسرده‌ست. \nدلت را خار خار ناامیدی سخت آزرده‌ست. \nغم این نابسامانی همه توش و توانت را زتن بُرده‌ست!\nتو با خون و عرق، این جنگل پژمرده را رنگ و رمق دادی. \nتو با دست تهی با آن همه طوفانِ بنیان‌کن در افتادی. \nتو را کوچیدن از این خاک، دل بر کندن از جان است! \nتو را با برگ‌برگِ این چمن پیوندِ پنهان است.\nتو را این ابر ظلمت‌گستر بی‌رحم بی‌باران، \nتو را این خشک‌سالی‌های پی در پی، \nتو را از نیمه ره بر گشتن یاران، \nتو را تزویر غمخواران، \nز پا افکند! \nتو را هنگامۀ شوم شغالان، \nبانگ بی‌تعطیل زاغان، \nدر ستوه آورد.\nتو با پیشانی پاک نجیبِ خویش،\nکه از آن سویِ گندم‌زار،\nطلوع با شکوهش خوش‌تر از صد تاج خورشید است؛\nتو با آن گونه‌های سوخته از آفتابِ دشت،\nتو با آن چهرۀ افروخته از آتش غیرت،\nـ که در چشمان من والاتر از صد جام جمشید است،\nتو با چشمانِ غم‌باری،\nـ که روزی چشمۀ جوشان شادی بود و، ـ\nاینک حسرت و افسوس، بر آن\nسایه افکنده‌ست خواهی رفت.\nو اشکِ من تو را بدروردخواهد گفت!\nمن اینجا ریشه در خاکم.\nمن اینجا عاشق این خاکِ از آلودگی پاکم.\nمن اینجا تا نفس باقی‌ست می‌مانم.\nمن از اینجا چه می‌خواهم، نمی‌دانم!\nامید روشنایی گرچه در این تیره گی‌ها نیست،\nمن اینجا باز در این دشتِ خشکِ تشنه می‌رانم.\nمن اینجا روزی آخر از دل این خاک، با دستِ تهی\nگُل بر می‌افشانم.\nمن اینجا روزی آخر از ستیغ کوه، چون خورشید.\nسرود فتح می‌خوانم،\nو می‌دانم\nتو روزی باز خواهی گشت!\nاز مجموعه «تازه‌ها»", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "بگذار سر به سینه‌ی من تا بگویمت", "link": "https://echolalia.ir/put-your-head-on-my-chest/", "poem": "بگذار سر به سینه ی من تا که بشنوی \nآهنگ اشتیاق دلی درد مند را\nشاید که بیش از این نپسندی به کار عشق \nآزار این رمیده ی سر در کمند را\nبگذار سر به سینه ی من تا بگویمت \nاندوه چیست، عشق کدامست، غم کجاست\nبگذار تا بگویمت این مرغ خسته جان \nعمریست در هوای تو از آشیان جداست\nدلتنگم، آنچنان که اگر بینمت به کام \nخواهم که جاودانه بنالم به دامنت\nشاید که جاودانه بمانی کنار من \nای نازنین که هیچ وفا نیست با منت\nتو آسمان آبی آرامو روشنی \nمن چون کبوتری که پرم در هوای تو\nیک شب ستاره های تو را دانه چین کنم \nبا اشک شرم خویش بریزم به پای تو\nبگذار تا ببوسمت ای نوشخند صبح \nبگذار تا بنوشمت ای چشمه ی شراب\nبیمار خنده های توام ، بیشتر بخند \nخورشید آرزوی منی ، گرم تر بتاب", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "به تو می‌اندیشم", "link": "https://echolalia.ir/i-think-of-you/", "poem": "تک و تنها به تو می‌اندیشم \nمن مناجات درختان را هنگام سحر \nرقص عطر گل یخ را با باد \nنفس پاک شقایق را در سینه کوه \nصحبت چلچله‌ها را با صبح \nبغض پاینده هستی را در گندم‌زار \nگردش رنگ و طراوت را در گونه گل \nهمه را می‌شنوم\nمی‌بینم \nمن به این جمله نمی‌اندیشم \nبه تو می‌اندیشم \nای سراپا همه خوبی \nتک و تنها به تو می‌اندیشم \nهمه وقت \nهمه جا \nمن به هر حال که باشم به تو می‌اندیشم", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "دیوانه نیستم،  به خدا سخت عاشقم", "link": "https://echolalia.ir/%d8%af%db%8c%d9%88%d8%a7%d9%86%d9%87-%d9%86%db%8c%d8%b3%d8%aa%d9%85%d8%8c-%d8%a8%d9%87-%d8%ae%d8%af%d8%a7-%d8%b3%d8%ae%d8%aa-%d8%b9%d8%a7%d8%b4%d9%82%d9%85/", "poem": "صبح از دریچه سر به درون می‌کشد به ناز \nوز مشرقِ خیال  \nتو \nصبحِ تابناک‌تری را \nسر در کنار من \nبا چهره شکفته چو گل‌های نسترن \nلبخند می‌زنی \nمن\nآفتاب پاک‌تری را \nدر نوشخندِ مهر تو می‌بینم \nدر مطلعِ بلند شکفتن  \nمن \nروز خویش را \nبا آفتاب رویِ تو \nکز مشرق خیال دمیده ست \nآغاز می‌کنم \nمن با تو می‌نویسم و می‌خوانم \nمن با تو راه می‌روم و حرف می‌زنم \nوز شوق این محال : \n که دستم به دستِ توست\nمن\nجای راه رفتن\nپرواز می‌کنم\nآن لحظه‌ها که مات \nدر انزوای خویش \nیا در میانِ جمع \nخاموش می‌نشینم \nموسیقی نگاهِ تو را گوش می‌کنم \nگاهی میان مردم \nدر ازدحام شهر\nغیر از تو هر چه هست فراموش می‌کنم \nگویند این و آن به هم : آهسته \nهان و هان! \nدیوانه را ببینید! \nبی خود چو کودکان \nلبخند می‌زند! \nبا خود چگونه گرم سخن گفتن است! آه ! \nمن ، دور از این ملامت بی‌گاه \nهمچنان \nسر مست در فضای پریخانه‌های راز  \nشاد از شکوهِ طالع و بخت موافقم \nآخر ، چگونه بانگ برآرم که : عاقلان ! \nدیوانه نیستم ! \nبه خدا سخت عاشقم !", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "می‌رسد سردی پاییز حیات", "link": "https://echolalia.ir/%d9%85%db%8c%e2%80%8c%d8%b1%d8%b3%d8%af-%d8%b3%d8%b1%d8%af%db%8c-%d9%be%d8%a7%db%8c%db%8c%d8%b2-%d8%ad%db%8c%d8%a7%d8%aa/", "poem": "گرمی آتش خورشید فسرد\nمهرگان زد به جهان رنگ دگر\nپنجه خسته این چنگی پیر\nره دیگر زد و آهنگ دگر\nزندگی مرده به بیراه زمان\nکرده افسانه هستی کوتاه\nجز به افسوس نمی‌خندد مهر\nجز به اندوه نمی تابد ماه\nباز در دیده غمگین سحر\nروح بیمار طبیعت پیداست\nباز در سردی لبخند غروب\nرازها خفته ز ناکامی هاست\nشاخه‌ها مضطرب از جنبش باد\nدر هم آویخته می‌پرهیزند\nبرگها سوخته از بوسه مرگ\nتک تک از شاخه فرو می‌ریزند\nمی‌کند باد خزانی خاموش\nشعله سرکش تابستان را\nدست مرگ است و ز پا ننشیند\nتا به یغما نبرد بستان را\nدلم از نام خزان می‌لرزد\nزانکه من زاده تابستانم\nشعر من آتش پنهان من است\nروز و شب شعله کشد در جانم\nمی‌رسد سردی پاییز حیات\nتاب این سیل بلاخیز نیست\nغنچه‌ام نشکفته به کام\nطاقت سیلی پاییزم نیست", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "گر نکوبی شیشه غم را به سنگ", "link": "https://echolalia.ir/%da%af%d8%b1-%d9%86%da%a9%d9%88%d8%a8%db%8c-%d8%b4%db%8c%d8%b4%d9%87-%d8%ba%d9%85-%d8%b1%d8%a7-%d8%a8%d9%87-%d8%b3%d9%86%da%af/", "poem": "بوی باران، بوی سبزه، بوی خاک\nشاخه‌های شسته، باران خورده، پاک\nآسمان آبی و ابر سپید\nبرگ‌های سبز بید\nعطر نرگس، رقص باد\nنغمه شوق پرستوهای شاد\nخلوت گرم کبوترهای مست\nنرم نرمک می‌رسد اینک بهار\nخوش به حال روزگار\nخوش به حال چشمه‌ها و دشت‌ها\nخوش به حال دانه‌ها و سبزه‌ها\nخوش به حال غنچه‌های نیمه‌باز\nخوش به حال دختر میخک که می‌خندد به ناز\nخوش به حال جام لبریز از شراب\nخوش به حال آفتاب\nای دل من گرچه در این روزگار\nجامه رنگین نمی‌‌پوشی به کام\nباده رنگین نمی‌بینی به جام\nنقل و سبزه در میان سفره نیست\nجامت از آن می که می‌‌باید تهی است\nای دریغ از تو اگر چون گل نرقصی با نسیم\nای دریغ از من اگر مستم نسازد آفتاب\nای دریغ از ما اگر کامی نگیریم از بهار\nگر نکوبی شیشه غم را به سنگ\nهفت رنگش می‌شود هفتاد رنگ", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "با تمام اشک هایم", "link": "https://echolalia.ir/with-all-my-tears/", "poem": "شرم تان باد ای خداوندان قدرت\nبس کنید\nبس کنید از اینهمه ظلم و قساوت\nبس کنید\nای نگهبانان آزادی\nنگهداران صلح\nای جهان را لطف تان تا قعر دوزخ رهنمون\nسرب داغ است اینکه می بارید بر دلهای مردم سرب داغ\nموج خون است این که می رانید بر آن کشتی خودکامگی موج خون\nگر نه کورید و نه کر\nگر مسلسل های تان یک لحظه ساکت می شوند\nبشنوید و بنگرید\nبشنوید این وای مادرهای جان ‌آزرده است\nکاندرین شبهای وحشت سوگواری می کنند\nبشنوید این بانگ فرزندان مادر مرده است\nکز ستم های شما هر گوشه زاری می کنند\nبنگرید این کشتزاران را که مزدوران تان\nروز و شب با خون مردم آبیاری می کنند\nبنگرید این خلق عالم را که دندان بر جگر بیدادتان را بردباری میکنند\nدست ها از دست تان ای سنگ چشمان بر خداست\nگر چه می دانم\nآنچه بیداری ندارد خواب مرگ بی گناهان است و وجدان شماست\nبا تمام اشک هایم باز نومیدانه خواهش می کنم\nبس کنید\nبس کنید\nفکر مادرهای دلواپس کنید\nرحم بر این غنچه های نازک نورس کنید\nبس کنید", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "این ناسازگار", "link": "https://echolalia.ir/%d8%a7%d9%8a%d9%86-%d9%86%d8%a7%d8%b3%d8%a7%d8%b2%da%af%d8%a7%d8%b1/", "poem": "سرانجام بشر را، این زمان، اندیشناکم، سخت\nبیش از پیش\nکه می‌لرزم به خود از وحشت این یاد\nنه می‌بیند\nنه می‌خواند\nنه می‌اندیشد\nاین ناسازگار، ای داد\nنه آگاهش توانی کرد، با زاری\nنه بیدارش توانم کرد، با فریاد\nنمی‌داند\nبراین جمعیت انبوه و این پیکار روزافزون\nکه ره گم می‌کند در خون\nازین پس، ماتم نان می‌کند بیداد\nنمی‌داند\nزمینی را که با خون آبیاری می‌کند\nگندم نخواهد داد", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "مادران با گریه می‌خفتند", "link": "https://echolalia.ir/%d9%85%d8%a7%d8%af%d8%b1%d8%a7%d9%86-%d8%a8%d8%a7-%da%af%d8%b1%d9%8a%d9%87-%d9%85%d9%8a%e2%80%8c%d8%ae%d9%81%d8%aa%d9%86%d8%af/", "poem": "نیمه شب\nاز ناله مرغی که در ژرفای ظلمت\nبال و پر می‌زد\nزجا جستم\nناله آن مرغ زخمی همچنان از دور می‌آمد\nلحظه‌ای در بهت بنشستم\nناله آن مرغ زخمی همچنان از دور می‌آمد\n ماه غمگین\nابر سنگین\nخانه در غربت\nناله آن مرغ  زخمی همچنان از دور می‌آمد\nلحظه‌هایی شهر سرشار از صدای ناله مرغان زخمی شد\nاوج این موسیقی غمناک، در افلاک می‌پیچید!\nمانده بوده سخت در حیرت که آیا هیچ‌کاری می‌توانستم؟\nآسمان، هستی، خدا، شب، برگ‌ها چیزی\nنمی‌گفتند\nآه در هر خانه این شهر،\nمادران با گریه می‌خفتند،\nدانستم", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "شوق دیدار توام هست", "link": "https://echolalia.ir/%d8%b4%d9%88%d9%82-%d8%af%db%8c%d8%af%d8%a7%d8%b1-%d8%aa%d9%88%d8%a7%d9%85-%d9%87%d8%b3%d8%aa/", "poem": "شوق دیدار توام هست\nچه باک\nبه نشیب آمدم اینک ز فراز\nبه تو نزدیک ترم، می دانم\nیک دو روزی دیگر\nاز همین شاخه لرزان حیات\nپرکشان سوی تو می آیم باز\nدوستت دارم\nبسیار هنوز", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "دست‌هامان، نرسیده است به هم", "link": "https://echolalia.ir/%d8%af%d8%b3%d8%aa%e2%80%8c%d9%87%d8%a7%d9%85%d8%a7%d9%86%d8%8c-%d9%86%d8%b1%d8%b3%d9%8a%d8%af%d9%87-%d8%a7%d8%b3%d8%aa-%d8%a8%d9%87-%d9%87%d9%85/", "poem": "از دل و دیده، گرامی‌تر هم\nآیا هست ؟\nدست\nآری، ز دل و دیده گرامی‌تر\nدست\nزین همه گوهر پیدا و نهان در تن و جان\nبی‌گمان دست گران‌قدرتر است\nهر چه حاصل کنی از دنیا\nدست‌آورد است\nهر چه اسباب جهان باشد، در روی زمین\nدست دارد همه را زیر نگین\nسلطنت را که شنیده ست چنین ؟\nشرف دست همین بس که نوشتن با اوست\nخوش‌ترین مایه دل‌بستگی من با اوست\nدر فروبسته‌ترین دشواری\nدر گران‌بارترین نومیدی\nبارها بر سرخود، بانگ زدم\n– هیچت ار نیست مخور خون جگر\nدست که هست\nبیستون را یاد آر\nدست‌هایت را بسپار به کار\nکوه را چون پر کاه از سر راهت بردار\nوه چه نیروی شگفت‌انگیزی است\nدست‌هایی که به هم پیوسته است\nبه یقین، هر که به هر جای، درآید از پای\nدست‌هایش بسته است\nدست در دست کسی\nیعنی پیوند دو جان\nدست در دست کسی\nیعنی: پیمان دو عشق\nدست در دست کسی داری اگر\nدانی، دست\nچه سخن‌ها که بیان می‌کند از دوست به دوست\nلحظه‌ای چند که از دست طبیب\nگرمی مهر به پیشانی بیمار رسد\nنوش‌داروی شفابخش‌تر از داروی اوست\nچون به رقص آیی و سرمست برافشانی دستٰ\nپرچم شادی و شوق است که افراشته‌ای\nلشکر غم خورد از پرچم دست تو شکست\nدست، گنجینه مهر و هنر است\n خواه بر پرده ساز\nخواه در گردن دوست\nخواه بر چهره نقش\nخواه بر دنده چرخ\nخواه بر دسته داس\nخواه در یاری نابینایی\nخواه در ساختن فردایی\nآنچه آتش به دلم می‌زند اینک هر دم\nسرنوشت بشرست\nداده با تلخی غم‌های دگر دست به هم\nبار این درد و دریغ است که ما\nتیرهامان به هدف نیک رسیده است، ولی\nدست‌هامان، نرسیده است به هم", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "درون آینه ها درپی چه می گردی؟", "link": "https://echolalia.ir/%d8%af%d8%b1%d9%88%d9%86-%d8%a2%db%8c%d9%86%d9%87-%d9%87%d8%a7-%d8%af%d8%b1%d9%be%db%8c-%da%86%d9%87-%d9%85%db%8c-%da%af%d8%b1%d8%af%db%8c%d8%9f/", "poem": "درون آینه ها درپی چه می گردی؟\nبیا ز سنگ بپرسیم\nکه از حکایت فرجام ما چه می داند\nبیا ز سنگ بپرسیم\nزان که غیر از سنگ\nکسی حکایت فرجام را نمی داند\nهمیشه از همه نزدیک تر به ما سنگ است\nنگاه کن،\nنگاه ها همه سنگ است و قلب ها همه سنگ\nچه سنگبارانی\nگیرم گریختی همه عمر،\n کجا پناه بری؟\nخانه خدا سنگ است\nبه قصه های غریبانه ام ببخشایید\nکه، من که سنگ صبورم\nنه سنگم و نه صبور\nدلی که می شود از غصه تنگ، می ترکد\nچه جای دل که دراین خانه سنگ می ترکد\nدر آن مقام، که خون از گلوی نای چکد\nعجب نباشد اگر بغض چنگ می ترکد\nچنان درنگ به ما چیره شد، که سنگ شدیم\nدلم ازین همه سنگ و درنگ می ترکد\nبیا ز سنگ بپرسیم\nکه از حکایت فرجام ما چه می داند\nاز آن که عاقبت کار جام با سنگ است\nبیا ز سنگ بپرسیم\nنه بی گمان، همه در زیر سنگ می پوسیم\nو نامی از ما بر روی سنگ می ماند؟\nدرون آینه ها در پی چه می گردی ؟", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "بر ماسه ها نوشتم", "link": "https://echolalia.ir/%d8%a8%d8%b1-%d9%85%d8%a7%d8%b3%d9%87-%d9%87%d8%a7-%d9%86%d9%88%d8%b4%d8%aa%d9%85-%d9%81%d8%b1%db%8c%d8%af%d9%88%d9%86-%d9%85%d8%b4%db%8c%d8%b1%db%8c/", "poem": "بر ماسه ها نوشتم\nدریای هستی من ، از عشق توست سرشار\nاین را به یاد.\nبسپار!\nبر ماسه ها نوشتی\nای همزبان دیرین\nاین آرزوی پاکی است؛\n اما…\nبه باد بسپار", "poet_nationality": "ایرانی", "poet_name": "فریدون مشیری", "poet_link": "https://echolalia.ir/category/sher/iranian-poets/fereydoon-moshiri/"}
{"title": "تصویر مرد دیدگانی دارد", "link": "https://echolalia.ir/%d8%aa%d8%b5%d9%88%db%8c%d8%b1-%d9%85%d8%b1%d8%af-%d8%af%db%8c%d8%af%da%af%d8%a7%d9%86%db%8c-%d8%af%d8%a7%d8%b1%d8%af/", "poem": "هنگامی که مردی در آینه می‌نگرد\nو تصویرش را آنجا می‌بیند، همان گونه که در نگاره‌ای؛\nانگار آن مرد، خود، همانست.\nتصویر مرد دیدگانی دارد،\nو ماه، از سوی دیگر، روشنایی.\nادیپوس شهریار گویا چشمی اضافی دارد.\nمرارتهای این انسان، وصف‌ناپذیر به نظر می‌آیند، ناگفتنی،\nبیان‌ناکردنی.\nاگر همان است آنچه به نمایش درمی‌آید، به همین دلیل است.\nاما چه درمی‌یابم اکنون که درباره‌ات می‌اندیشم؟\nمرا می‌کشانند همچنان که جویبارها با ترفندِ جانبی\nکه همانند آسیا می‌گسترد.\nادیپوس همان گونه مرارت داشت، البته.\nطبیعتاً دلیلی دارد.\nآیا هرکولس نیز مرارت کشید؟\nبراستی او کشید. و دیسکوریان در دوستیشان،\nآیا آنان نیز کم‌و‌بیشی مرارت را تاب نیاوردند؟ چون\nنزاع با خداوندگار، همچنان که هرکول کرد، خود مرارت دارد.\nو در رشک ورزیدنِ این زندگانی تا سهمش را از ابدیت آن یگانه بگیرد،\nآن نیز مرارت‌بار است. اما پوشیده شدن در لکها،\nپوشیده شدن یکسره از آنها، آن نیز گونه‌ای مرارت است.\nخورشید زیبا باید ملامت کند چون:\nهر چیزی را بیرون می‌‌آورد.\nجوانان را در درازنای راهشان خورشید پیش می‌برد با\nفروغش همچنان که با گلسرخها.\nمرارتها را\nادیپوس برمی‌تابید؛\nگویی مردی بینوا می‌گرید\nبر کژمنشی‌اش.\nای خورشیدِ لائیوس Laius، بیگانه‌ی بینوا در یونان!\nزندگانی مرگ است، و مرگ زندگانی.", "poet_nationality": "آلمان", "poet_name": "فریدریش هولدرلین", "poet_link": "https://echolalia.ir/category/sher/german-poet/friedrich-holderlin/"}
{"title": "سرود سرنوشت هیپریون", "link": "https://echolalia.ir/%d8%b3%d8%b1%d9%88%d8%af-%d8%b3%d8%b1%d9%86%d9%88%d8%b4%d8%aa-%d9%87%db%8c%d9%be%d8%b1%db%8c%d9%88%d9%86/", "poem": "ای ارواح مقدس، در آن فرازگاه گام برمی‌دارید\nدر روشنان، بر زمین نرم.\nنسیم‌های خداگون درخشنده\nبر شما نجیبانه دست می‌کشند،\nهمان گونه که سرانگشتان زنی\nزه‌های مقدس را می‌نوازند.\nخدایان مانند طفلان خفته\nبدون هیچ تدبیری دم بر می‌آورند؛\nجان می‌شکوفد همواره\nدر آنان، عفیفانه نشانده،\nهمچنان که در غنچه‌ای کوچک،\nو دیدگان مقدسشان\nهمواره می‌‌پایند\nروشنان جاودانی را.", "poet_nationality": "آلمان", "poet_name": "فریدریش هولدرلین", "poet_link": "https://echolalia.ir/category/sher/german-poet/friedrich-holderlin/"}
{"title": "نان و شراب", "link": "https://echolalia.ir/%d9%86%d8%a7%d9%86-%d9%88-%d8%b4%d8%b1%d8%a7%d8%a8/", "poem": "اما، ای دوست، ما دیر آمده‌ایم. راست است که ایزدان زنده‌اند،\nاما بر فرازمان، بالا در دنیایی گونه‌گون.\nآنان در آن فرازگاه وظیفه‌ای بی‌پایان به عهده دارند، و گویی کمی نگرانند\nکه زنده‌ایم آیا یا مرده، بسیار از ما می‌پرهیزند.\nجام سست همواره نمی‌تواند آنان را در برگیرد؛\nآدمیان تنها گاهی می‌توانند غنای ایزدان را برتابند. بنابراین\nزندگی خود رؤیایی درباره‌ی آنها می‌شود.اما سرگشتگی و\nخواب یاری‌مان می‌رساند: پریشانی و شبانه نیرو می‌دهند،\nتا قهرمانان بسنده در گاهواره‌های فولادینشان ببالند،\nبا قلبهایی به نیرومندی ایزدان، همچنان که چنین بود\nتندرآسا بر می‌آیند. با این همه اغلب\nمی‌اندیشم بهتر است در خواب بمانیم، تا بدون همنشینان سر کنیم.\nاینک در انتظاریم، نمی‌دانیم چه کنیم یا چه بگوییم\nدر این اثنا. در چنین دوران عسرت شاعران به چه کاری می‌آیند؟\nاما خواهی گفت آنان مانند کاهنان مقدس ایزد شراب هستند،\nکه از سرزمینی به سرزمینی در شب مقدس ره می‌پویند.", "poet_nationality": "آلمان", "poet_name": "فریدریش هولدرلین", "poet_link": "https://echolalia.ir/category/sher/german-poet/friedrich-holderlin/"}
{"title": "رامشگر نابینا", "link": "https://echolalia.ir/%d8%b1%d8%a7%d9%85%d8%b4%da%af%d8%b1-%d9%86%d8%a7%d8%a8%d9%8a%d9%86%d8%a7/", "poem": "کجایی آخر، ای جوان، که همواره\nسحرگاهان بیدارم می‌کنی، کجایی آخر تو ای روشنایی؟\nقلبم بیدار است، اما شب همیشه\nبا جادوی مقدس خود می‌گیردم و می‌بندد.\nدر دمدمه‌ی صبح گوش می‌دادم، خوشحال چشم به راهت\nبر آن تپه، و نه هرگز بیهوده.\nهیچ گاه پیکهایت، آن نسیمهای نوشین،\nمرا نمی‌فریفتند، چون همواره خود می‌رسیدی،\nهمه را جانبخش با دلربایی‌ات،\nبه راه همیشگی؛ کجایی آخر، ای روشنایی؟\nدیگربار قلبم بیدار است، اما همواره\nشبِ بی‌کران مرا می‌بندد و بازمی‌دارد.\nزمانی برگها به هواداری‌ام سبز می‌بالیدند؛ گلها\nمانند دیدگانم می‌درخشیدند؛\nنه بسیار دور، سیماهایی از خویشتنم\nبه جانبم می‌درخشیدند، و، هنگامی که\nکودکی بودم، می‌دیدم بالهای سپهر\nفراز و پیرامونِ درختزار را درمی‌نوردند؛\nاکنون ساکت و تنها نشسته‌ام، از\nساعتی به ساعتی دیگر، می‌سازم شکلهایی\nاز عشق و دردی برآمده از روزهایی تابان‌تر،\nتا تنها در خیالاتم آسایش یابم،\nو دورادور سخت می‌کوشم تا دریابم انگار\nنجات دهنده‌ای مهربان به سویم می‌آید.\nبدین رو اغلب بانگ تندرکوب را می‌شنوم\nنیمروز، هنگامی که آن ارجمند می‌رسد،\nهنگامی که می‌جنبد خانه، و به خواست او\nپای‌بست به لرزه می‌افتد، و کوهسار طنین می‌افکنَد.\nآن گاه شبانه درمی‌یابم نجات‌بخشم را، درمی‌یابم\nمی‌کُشند وی را، این رهایی‌بخش را، تا زندگانی تازه‌ای به بار آید؛\nاز طلوع تا غروب درمی‌یابم تندرکوب را\nمی‌رانند، و تو در مسیرش بانگ برمی‌کشی،\nزههای من! آوازم با او می‌زید،\nو آن گونه که جویبار را سرچشمه پی می‌گیرد،\n۳۵هر جا که او پنداری دارد، من نیز باید بروم،\nبر بیراهه‌اش به دنبال آن راسخ.\nبه کجا؟ به کجا؟ اینجا و آنجا درمی‌یابم تو را،\nشکوهت را! که در همه‌ی اطراف زمین طنین می‌افکنَد.\nبه کجا می‌انجامی؟ و چیست، چیست آنجا،\nفراسوی ابرها، و بر من چه خواهد رفت؟\nروز! روز! بر فراز ابرهای غلتان،\nبر تو خوشامد خواهم گفت! چشمانم به سبب تو خواهند شکفت،\nای فروغ جوانی، ای سرخوشی، دیگربار باز خواهی گشت،\nهم‌اکنون اهورایی‌تر، سرچشمه‌ی طلایی\nاز جام مقدسش جاری می‌شود، و تو،\nای زمین خرم، در گاهواره‌ی آشتی‌ات، و تو،\nخانه‌ی پدری‌ام! و شما، ای دلبندان\nکه روزگاری در گذشته دیدارتان کردم، نزدیک شوید،\nآی بیایید، که آن سرخوشی از آن شما خواهد بود،\nکه موهبت بینش را دریافت خواهید کرد!\nآی برگیرید این زندگانی را از من، بادا\nبرتابم آن را، برگیرید از قلبم آن یزدانی را.", "poet_nationality": "آلمان", "poet_name": "فریدریش هولدرلین", "poet_link": "https://echolalia.ir/category/sher/german-poet/friedrich-holderlin/"}
{"title": "خواستن تو", "link": "https://echolalia.ir/%d8%ae%d9%88%d8%a7%d8%b3%d8%aa%d9%86-%d8%aa%d9%88/", "poem": "خواب و بیدار\nتنم به سوی تو کشیده می شود\nخواستن تو پارویی بلند است\nکه دوباره و دوباره\nدر باران سیاه شب فرو می رود.", "poet_nationality": "آمریکا", "poet_name": "جین هیرشفیلد", "poet_link": "https://echolalia.ir/category/sher/poets-america/jane-hirshfield/"}
{"title": "شهر شلوغی که خودت را گم کنی تویش", "link": "https://echolalia.ir/%d8%b4%d9%87%d8%b1-%d8%b4%d9%84%d9%88%d8%ba%db%8c-%da%a9%d9%87-%d8%ae%d9%88%d8%af%d8%aa-%d8%b1%d8%a7-%da%af%d9%85-%da%a9%d9%86%db%8c-%d8%aa%d9%88%db%8c%d8%b4/", "poem": "شهر شلوغی که خودت را گم کنی تویش\nشهری که هی زیر دماغت می زند بویش\nخاموش، ته سیگارها افتاده هر سویش\nدارد نگاهت می کند چشمان ترسویش\nدیگر چرا غم می خوری؟ حالا که تهرانی\nبر پشت بام خوابگاهم، ساعتِ ۸ است\nپیراهن و شلوار خیسم داخل طشت است\nدنیایم از چیزی لزج انگار آغشته ست\nچیزی که در من به زمان حال برگشته ست\nهی فاطمه! از اینکه اینجایی پشیمانی؟\nپشت طناب رخت ها با برج میلادم\nمثل زنی که خواستی، بغضم ولی شادم!\nیک روسری  بی خیال  رفته بر بادم\nرو شد تمام دست، با برگی که افتادم\nپاییز هم خوب است با شب های بارانی\nاز بندهای شهر «تو» خود را می آویزم\nچسبیده به یک گوشه ی دنیا همه چیزم\nچسبیده ام به واقعاً «تو» با همه چیزم!\nدلتنگی ام را توی آغوش «تو» می ریزم\nدیگر نباید «تو!» مرا با شک بترسانی\nیک مشت بغض و خاطره با عشق در جنگ است\nتنهایی ام با غربت تهران هماهنگ است\nنه! برنمی گردم به شهری که پر از سنگ است\nهرچند مشهد هم دلش مثل دلم تنگ است\nاما چه باید کرد با این شهر سیمانی؟", "poet_nationality": "ایرانی", "poet_name": "فاطمه اختصاری", "poet_link": "https://echolalia.ir/category/sher/iranian-poets/fatemeh-ekhtesari/"}
{"title": "دریچه باز شد و آخرین پرنده پرید", "link": "https://echolalia.ir/%d8%af%d8%b1%db%8c%da%86%d9%87-%d8%a8%d8%a7%d8%b2-%d8%b4%d8%af-%d9%88-%d8%a2%d8%ae%d8%b1%db%8c%d9%86-%d9%be%d8%b1%d9%86%d8%af%d9%87-%d9%be%d8%b1%db%8c%d8%af-%d9%81%d8%a7%d8%b7%d9%85%d9%87-%d8%a7/", "poem": "دریچه باز شد و آخرین پرنده پرید\nالف به فکر پراکندگی  پرها بود\nاگرچه هیچ کسی برنگشت «رفتن» را\nهنوز منتظر آخرین خبرها بود\nالف ادامه ی حرفی نگفته از تو نبود\nالف اشاره ی دستی به دوورترها بود\nنشست و خیره به خط های آخرین نامه\nاگرچه هیچ کسی برنگشت در وا بود!\nدریچه باز شد و دست رفت توی قفس\nتو داشتی تلفن را جواب می دادی\nپرنده روی تنش لمس کرد چاقو را\nتو داشتی تلفن را جواب می دادی\nالف به شستن خون از حیاط می پرداخت\nتو داشتی تلفن را جواب می دادی\nمزاحم سمجی بود پشت خط اما\nتو با علاقه همیشه جواب می دادی\nدریچه باز شد و مساله دریچه نبود\nفضای  خالی  بی انتهای  آن توو بود\nالف که فلسفه می خواند هم نمی فهمید\nپری که ریخته در خانه از خود او بود\nکه مرگ توی رگش داشت زندگی می کرد\nکه روی گردنش از قبل ردّ چاقو بود\nتو داشتی تلفن را جواب می دادی!\nصدای باد تمامی شب در آن سو بود\nکنار قهوه و سیگار  خود دراز کشید\nپرنده خستگی زنده بودنش را داشت\nنه میل ماندن و نه رفتن و نه مردن و نه\nکه گوشه ی قفسش عکسی از زنش را داشت\nکه پشت اینهمه دیوار و پرده های ضخیم\nهنوز دنیا شب های روشنش را داشت\nکه زل زده به قفس، شعر می نوشت هنوز\nبدون قافیه هم، ترس «رفتنش» را داشت\nاز مجموعه یک بحث فمنیستی قبل از پختن سیب زمینی ها", "poet_nationality": "ایرانی", "poet_name": "فاطمه اختصاری", "poet_link": "https://echolalia.ir/category/sher/iranian-poets/fatemeh-ekhtesari/"}
{"title": "فرار می کنم از شب به غار  تنهاییم", "link": "https://echolalia.ir/%d9%81%d8%b1%d8%a7%d8%b1-%d9%85%db%8c-%da%a9%d9%86%d9%85-%d8%a7%d8%b2-%d8%b4%d8%a8-%d8%a8%d9%87-%d8%ba%d8%a7%d8%b1-%d8%aa%d9%86%d9%87%d8%a7%db%8c%db%8c%d9%85-%d9%81%d8%a7%d8%b7%d9%85%d9%87-%d8%a7/", "poem": "به بالشت سر ِ خود را فرو کنی تا صبح\nولی نخوابی و کابوس ها ولت نکنند\nبه خود بپیچی از این فکرهای آشفته\nکه قرص های غم انگیز، عاقلت نکنند\nکه خاطرات به مغزت/ هجوم آوردند\nمیان مردمی اما چقدر بیگانه!\nصدای مشت، به دیوار مشت کوبیدن\nصدای ریختن ِ آجر آجر ِ خانه\nجلو نشاندن ِ سرباز روی صفحه ی مرگ\nبه شک می‌افتی از این بازی ِ غلط کرده\nکه چشم های کسی از جلوت رد می شد\nکه خاطرات به مغزت هجوم آورده\nکمین کنی وسط گلّه با لباس سیاه\nکمین کنم که نبینند هیچ چیزم را!\nبگیرم از وسط جمعیت لباسی سبز\nفرو کنم به تنش پنجه های تیزم را\nبه زور جِر بدهم خواب های خوبی را\nکه دیده است برای ِ جهان ِ بعد از این\nبه چشم های تو با التماس زل زده است\nبه زور هل بدهم از بلندی اش پایین\nبیافتد و همه ی زندگیم را ببرد\nبه آتشی که تو کبریت می زدی با شک\nجنون بگیرم و دیوارها خراب شوند\nبیافتم از وسط ِ اعتقادها به درک!\nفرار می کنم از شب به غار ِ تنهاییم\nبه حسّ ِ گریه که در زوزه هام پنهان است\nبه اشتباه که کردیم و کرده شد ما را\nبه گرگ قصّه که از زندگی پشیمان است", "poet_nationality": "ایرانی", "poet_name": "فاطمه اختصاری", "poet_link": "https://echolalia.ir/category/sher/iranian-poets/fatemeh-ekhtesari/"}
{"title": "از من بگیر حالت  دیوانگیم را", "link": "https://echolalia.ir/%d8%a7%d8%b2-%d9%85%d9%86-%d8%a8%da%af%db%8c%d8%b1-%d8%ad%d8%a7%d9%84%d8%aa-%d8%af%db%8c%d9%88%d8%a7%d9%86%da%af%db%8c%d9%85-%d8%b1%d8%a7-%d9%81%d8%a7%d8%b7%d9%85%d9%87-%d8%a7%d8%ae%d8%aa%d8%b5/", "poem": "از من بگیر حالت  دیوانگیم را\nبا هرچه هست غیر تو بیگانگیم را\nاین چشم های زل زده ی خانگیم را\nیک شب ببند در چمدانت برو سفر\nاز من بگیر حالت مردی عقیم را\nهر روز طعنه های جدید و قدیم را\nدر من بپیچ جاده ی نامستقیم را\nتا طی کنیم باز مسیری درازتر\nاز من بگیر حالت افسردگیم را\nسر را به باد دادن و سرخوردگیم را\nدنیای بین زندگی و مردگیم را\nاز یک خدای برزخی خشمگین بخر\nاز من بگیر حالت فرماندگیم را\nدر جمع بچّگانه، پدرخواندگیم را\nاز جای پات حس عقب ماندگیم را\nبا من کمی کنار بیا، با دو چشم  تر\nاز من بگیر حالت مردی حسود را\nاز کفش هام حسّ پریدن به رود را\nحسّ کسی که از پل ات افتاده بود را\nکه ایستاده ام وسط ِ نقطه ی خطر\nاز من بگیر حالت وابستگیم را\nمثل ِ شب  کش آمده پیوستگیم را\nبیرون کن از تمام تنم خستگیم را\nدست مرا بگیر به خواب خودت ببر\nاز من بگیر حالت یکدندگیم را\nهم شعر، هم شعور نویسندگیم را\nتنها امید ِ مانده ی در زندگیم را\nاز من بگیر، از من تنهای در به در", "poet_nationality": "ایرانی", "poet_name": "فاطمه اختصاری", "poet_link": "https://echolalia.ir/category/sher/iranian-poets/fatemeh-ekhtesari/"}
{"title": "جنگ و صلح", "link": "https://echolalia.ir/%d8%ac%d9%86%da%af-%d9%88-%d8%b5%d9%84%d8%ad/", "poem": "حزب‌ها می‌جگند\nبرای چاه نفت\nمناره‌ی زرین\nبرای درختانی که\nبرگ‌هایشان صندلیست\nمن و تو صلح می‌کنیم\nبرای دریای عشق\nآسمان پریدن\nدشت‌های خندیدن\nحزب‌ها توافق می‌کنند\nبرای دزدیدن نان\nتقسیم خیانت\nکشتن روزنامه‌نویس\nمن و تو سازش می‌کنیم\nبرای بارور کردن مزرعه\nتقسیم کردن بوسه\nپرورش پروانه\nمسعود_ت", "poet_nationality": "کوردی", "poet_name": "قباد جلیزاده", "poet_link": "https://echolalia.ir/category/sher/kurdish-poets/ghobad-jolizadeh/"}
{"title": "آرزوها", "link": "https://echolalia.ir/wishes/", "poem": "من در قلب‌ام \nمثل جعبه‏‌ای که از پُری درش بسته نمی‏‌شود \nتمام جاهایی که بوده‌ام \nتمام بندرهایی که به آن‌ها رسیده‌‏ام \nتمام منظره‏‌هایی که از پنجره‌ها و دریچه‏‌ها \nیا در پستوها در رویا دیده‌ام را جا داده‏‌ام \nهمه چیز، به اندازه‌ی همه‏ چیز \nو این بسیار کمتر است از آرزوهای‌ام.", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "اگر کسی روزی", "link": "https://echolalia.ir/if-someone-someday/", "poem": "اگر کسی روزی بر در تو کوبد \nو تو را بگوید که از من خبر آورده \nمبادا باورش کنی یا گمان بری که او \nخود من‌ام \nآخر به در کوفتن با نازکاری من \nهموار نیست \nحتا در اگر آن در ناپیدای \nآسمان باشد.\nاما تو اگر ناگاهی \nبی‌آن‌که بشنوی بر در بکوند \nسوی در آیی، در بُگشایی \nو کسی به انتظار ایستاده ببینی \nکه انگاری بیم به در کوفتن‌اش هست \nکمی درنگ کن.\nآن هم من‌ام \nو هم آن که از من خبر آورده \nو هم خیل هم‌رکابان من در فخر کردن‌ام \nبه آن‌چه \nنومیدی سازد \nو آن‌چه \nنومید می‌سازد \nدر برای آنی باز کن \nکه بر در نمی کوبد.", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "به هیچ‌چیز نمی‌اندیشم", "link": "https://echolalia.ir/i-dont-think-of-anything/", "poem": "به هیچ‌چیز نمی‌اندیشم \nو این امر بنیادین، یعنی هیچ \nبرایم دل‌پذیر هم‌چون هوای شب است \nهوایی مطبوع در تقابل با روزِ چله‌ی تابستان\nبه هیچ‌چیز نمی‌اندیشم، و چه خوب! \nبه هیچ‌چیز نیاندیشیدن \nیعنی داشتن روحی از آن خود و به تمامی \nبه هیچ‌چیز نیاندیشیدن \nیعنی جزر و مد زندگی را \nدر خلوت خود زیستن \nبه هیچ‌چیز نمی‌اندیشم.\nانگار که به پهلو تکیه داده باشم \nدر حالت و وضعیتی نامناسب. \nدردی در کمر، یا کنار کفل‌ها، \nروح‌ام دهانی گزنده دارد: \nاز این‌روست که، روی‌هم‌رفته، \nبه هیچ‌چیز نمی‌اندیشم، \nو به‌راستی به هیچ‌چیز، \nهیچ‌چیز…", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "غروب آفتاب", "link": "https://echolalia.ir/sun-set/", "poem": "نمی دانم چگونه قادر است \nشخصی غروب آفتاب را دلگیر بیابد، \nمگر آنکه در قیاس با طلوع آفتاب اینگونه دریابدش. \nاما آخر چگونه می توان دلگیرش یافت \nیک چیز را که چرا چیزی دیگر نیست؟", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "جوان جان باخته در من", "link": "https://echolalia.ir/the-young-man-lost-in-me/", "poem": "اینک، بر فراز چروک پیشانیِ کوتاهم، \nدیگر سپید می‌گردد موی آن جوانِ جان باخته در من. \nامروز دیگر چندان فروغی ندارند چشمانم. \nو دیگر روا نیست بر لبانم، \nسهمی از بوسه ها. \nاگر که اینک نیز دوستم میداری،\nتو را به خاطر دوست داشتن، تمامش کن : \nکه اکنون دوست داشتنت، \nخیانتت به من باشد با خود من!", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "می‌وزد، نسیمی بس آرام", "link": "https://echolalia.ir/the-wind-blows-quietly/", "poem": "به آرامی و به آرامی، بسی به آرامی،\nمی‌وزد، نسیمی بس آرام،\nو همان سان می‌رود سوی دوردست‌ها، به آرامی،\nو من، نه درمی‌یابم که در اندیشه‌ی چیستم،\nو نه خواهم دریابم", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "بهار که بازمی‌گردد", "link": "https://echolalia.ir/the-spring-that-returns/", "poem": "بهار که بازمی‌گردد\nشاید دیگر مرا بر زمین بازنیابد\nچقدر دلم میخواست باورکنم بهار هم یک انسان است\nبه این امید که بیاید وُ برایم اشکی بریزد\nوقتی می‌بیند تنها دوست خود را از دست داده است\nبهار اما وجود حقیقی ندارد\nبهار تنها یک اصطلاح است\nحتی گلها و برگهای سبز هم دوباره بازنمی‌گردند\nگلهای دیگری می آیند وُ برگهای سبز دیگری\nهمچنین روزهای ملایم دیگری\nهیچ چیز دوباره بازنمی‌گردد\nو هیچ چیزی دوباره تکرار نمی‌شود\nچرا که هر چیزی واقعی است\nمترجم :", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "روشن است که خسته ام", "link": "https://echolalia.ir/its-clear-that-im-tired/", "poem": "روشن است که خسته‌ام \nزیرا آدمیان در جایی باید خسته شوند \nاز چه خسته‌ام، نمی‌دانم: \nدانستنش به هیچ رو به کارم نیاید \nزیرا خستگی همان است که هست \nسوزش زخم همان است که هست \nو آن را با سببش کاری نیست. \nآری خسته‌ام، \nو به نرمی لبخند می‌زنم \nبر خستگی که فقط همین است \nدر آن آرزویی برای خواب \nدر روح تمنایی برای نیندیشیدن \nو مهمتر از همه، شفافیت درخشانِ \nفهمِ قفانگر… \nو اینک یگانه تجمّلِ امیدی نداشتن؟\nمن باهوشم: والسلام. \nبسی چیزها دیده‌ام و از آنچه دیده‌ام \nبسی چیزها آموخته‌ام، \nو حتی در خستگی ناشی از آن نیز لذتی نهفته است، \nو این که دست آخر سر را \nتوان کاری هست هنوز.\nاز کتاب «مجموعه مقالات ارغنون – درباره‌ی شعر»", "poet_nationality": "پرتغال", "poet_name": "فرناندو پسوآ", "poet_link": "https://echolalia.ir/category/sher/portuguese-poets/fernando-pessoa/"}
{"title": "می‌خواهم رویای سیب‌ها را بخوابم", "link": "https://echolalia.ir/i-want-to-dream-of-apples/", "poem": "می‌خواهم رویای سیب‌ها را بخوابم \nپا پس بکشم از همهمه‌ی گورستان‌ها. \nمی‌خواهم رویای کودکی را بخوابم \nکه روی آب‌های آزاد \nقلب‌اش را \nتکه‌تکه می‌کرد.\nنمی‌خواهم دوباره بشنوم که مرده‌ها خون‌ریزی ندارند، \nکه دهان‌های پوسیده هنوز تشنه آب هستند. \nمی‌خواهم نه از شکنجه علف چیزی بدانم\nنه از ماه که دهانِ افعی دارد.\nمی‌خواهم کمی بخوابم،\nکمی، دقیقه‌ای، قرنی\nاما همه بدانند که من نمرده‌ام،\nکه هنوز لب‌هایم طلا دارد \nکه من دوستِ کوچک «وست وینگ» هستم، \nکه من سایه‌ی گسترده‌ی اشک‌هایم هستم.\nمرا با چادری بپوشانید \nچرا که سحر \nمشت‌مشت مورچه روی من خواهد ریخت \nو کفش‌هایم را آب بگیرید \nشاید نیشِ عقرب بلغزد. \nچرا که می‌خواهم رویای سیب‌ها را بخوابم. \nمرثیه‌یی بیاموزم که مرا پاک به خاک برگرداند. \nچرا که می‌خواهم زندگی کنم با کودکی تاریک \nکه می‌خواست روی آب‌های آزاد \nقلب‌اش را \nتکه‌تکه کند…", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "نغمه‌ی خوابگرد", "link": "https://echolalia.ir/sleepwalker-song-2/", "poem": "سبز، تویی که سبز می‌خواهم، \nسبز ِ باد و سبز ِ شاخه‌ها \nاسب در کوهپایه و \nزورق بر دریا.\nسراپا در سایه، دخترک خواب می‌بیند  \nبر نرده‌ی مهتابی ِ خویش خمیده \nسبز روی و سبز موی \nبا مردمکانی از فلز سرد. \n(سبز، تویی که سبزت می‌خواهم) \nو زیر ماه ِ کولی \nهمه چیزی به تماشا نشسته است \nدختری را که نمی‌تواندشان دید.\nسبز، تویی که سبز می‌خواهم. \nخوشه‌ی ستاره‌گان ِ یخین \nماهی ِ سایه را که گشاینده‌ی راه ِ سپیده‌دمان است \nتشییع می‌کند. \nانجیربُن با سمباده‌ی شاخسارش \nباد را خِنج می‌زند. \nستیغ کوه همچون گربه‌یی وحشی \nموهای دراز ِ گیاهی‌اش را راست برمی‌افرازد. \n«ــ آخر کیست که می‌آید؟ و خود از کجا؟» \nخم شده بر نرده‌ی مهتابی ِ خویش \nسبز روی و سبز موی، \nو رویای تلخ‌اش دریا است.\n«ــ ای دوست! می‌خواهی به من دهی \nخانه‌ات را در برابر اسبم \nآینه‌ات را در برابر زین و برگم \nقبایت را در برابر خنجرم؟… \nمن این چنین غرقه به خون \nاز گردنه‌های کابرا باز می‌آیم.» \n«ــ پسرم! اگر از خود اختیاری می‌داشتم \nسودایی این چنین را می‌پذیرفتم. \nاما من دیگر نه منم \nو خانه‌ام دیگر از آن ِ من نیست.»\n«ــ ای دوست! هوای آن به سرم بود \nکه به آرامی در بستری بمیرم، \nبر تختی با فنرهای فولاد \nو در میان ملافه‌های کتان… \nاین زخم را می‌بینی \nکه سینه‌ی مرا \nتا گلوگاه بردریده؟»\n«ــ سیصد سوری ِ قهوه رنگ میبینم \nکه پیراهن سفیدت را شکوفان کرده است \nو شال ِ کمرت \nبوی خون تو را گرفته. \nلیکن دیگر من نه منم \nو خانه‌ام دیگر از آن من نیست!»\n«ــ دست کم بگذارید به بالا برآیم \nبر این نرده‌های بلند، \nبگذاریدم، بگذارید به بالا برآیم \nبر این نرده‌های سبز، \nبر نرده‌های ماه که آب از آن \nآبشاروار به زیر می‌غلتد.»\nیاران دوگانه به فراز بر شدند \nبه جانب نرده‌های بلند. \nردّی از خون بر خاک نهادند \nردّی از اشک بر خاک نهادند.  \nفانوس‌های قلعی ِ چندی \nبر مهتابی‌ها لرزید \nو هزار طبل ِ آبگینه \nصبح کاذب را زخم زد.\nسبز، تویی که سبز می‌خواهم. \nسبز ِ باد، سبز ِ شاخه‌ها.\nهمراهان به فراز برشدند.\nباد ِ سخت، در دهان‌شان \nطعم زرداب و ریحان و پونه به جا نهاد.\n«ــ ای دوست، بگوی، او کجاست؟\nدخترَکَت، دخترک تلخ‌ات کجاست؟»\nچه سخت انتظار کشید\n«ــ چه سخت انظار می‌بایدش کشید\nتازه روی و سیاه موی\nبر نرده‌های سبز!»\nبر آیینه‌ی آبدان\nکولی قزک تاب می‌خورد \nسبز روی و سبز موی\nبا مردمکانی از فلز سرد.\nیخپاره‌ی نازکی از ماه\nبر فراز آبش نگه می‌داشت.\nشب خودی‌تر شد \nبه گونه‌ی میدانچه‌ی کوچکی \nو گزمه‌گان، مست \nبر درها کوفتند…\nسبز، تویی که سبزت می‌خواهم.\nسبز ِ باد، سبز ِ شاخه‌ها،\nاسب در کوهپایه و\nزورق بر دریا.", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "جسم تو، فنا شدنی", "link": "https://echolalia.ir/your-body/", "poem": "کسی عطر ماگنولیای تاریک درون‌ات را درنیافت \nکسی بلبل مجروح عشق، میان دندان‌هایت را ندید \nهزار اسب باریک ایرانی \nدر ماه پیشانی‌ات خفته‌اند \nآن‌گاه که من چهار شب \nکمرگاه تو را \nکه دشمن برف است \nدر آغوش خود داشتم\nنگاه تو میان گچ و یاسمین \nدسته‌گلی بی‌رنگ بود \nاز بذری که در خاک شد\nدر سینه‌ام حروف سخت عاجی را برای تو جستم \nهمیشه، همیشه، همیشه \nباغ من، جنگ مرگ و زندگی‌ \nجسم تو، فنا شدنی \nخون رگان تو، دهان من\nدهان تاریک تو، مرگ من.", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "گل‌ها از عشق می‌میرند", "link": "https://echolalia.ir/flowers-die-of-love/", "poem": "بر کناره‌های رود \nشب را بنگرید که در آب غوطه می‌خورد. \nو بر پستان‌های لولیتا \nدسته‌ گل‌ها از عشق می‌میرند.\nدسته گل‌ها از عشق می‌میرند.\nبر فراز پل‌های اسفندماه \nشب عریان به آوازی بم خواناست. \nتن می‌شوید لولیتا \nدر آبِ شور و سنبلِ رومی.\nدسته گل‌ها از عشق می‌میرند.\nشبِ انیسون و نقره \nبر بام‌های شهر می‌درخشد. \nنقره‌ی آب‌های آینه‌وار و\nانیسونِ ران‌های سپید تو.\nدسته گل‌ها از عشق می‌میرند.", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "نغمه‌ی خواب‌گرد", "link": "https://echolalia.ir/sleepwalker-song/", "poem": "سبز، تویی که سبز می‌خواهم، \nسبز ِ باد و سبز ِ شاخه‌ها \nاسب در کوه‌پایه و \nزورق بر دریا.\nسراپا در سایه، دخترک خواب می‌بیند \nبر نرده‌ی مهتابی ِ خویش خمیده \nسبز روی و سبز موی \nبا مردمکانی از فلز سرد. \n(سبز، تویی که سبزت می‌خواهم) \nو زیر ماه ِ کولی \nهمه چیزی به تماشا نشسته است \nدختری را که نمی‌تواندشان دید.\nسبز، تویی که سبز می‌خواهم. \nخوشه‌ی ستاره‌گان ِ یخین \nماهی ِ سایه را که گشاینده‌ی راه ِ سپیده‌دمان است \nتشییع می‌کند. \nانجیربُن با سمباده‌ی شاخ‌سارش \nباد را خِنج می‌زند. \nستیغ کوه همچون گربه‌یی وحشی \nموهای دراز ِ گیاهی‌اش را راست برمی‌افرازد. \n«ــ آخر کیست که می‌آید؟ و خود از کجا؟» \nخم شده بر نرده‌ی مه‌تابی ِ خویش \nسبز روی و سبز موی، \nو رویای تلخ‌اش دریا است.\n«ــ ای دوست! می‌خواهی به من دهی \nخانه‌ات را در برابر اسب‌ام \nآینه‌ات را در برابر زین و برگ‌ام \nقبای‌ات را در برابر خنجرم؟… \nمن این چنین غرقه به خون \nاز گردنه‌های کابرا بازمی‌آیم.» \n«ــ پسرم! اگر از خود اختیاری می‌داشتم \nسودایی این چنین را می‌پذیرفتم. \nاما من دیگر نه من‌ام \nو خانه‌ام دیگر از آن ِ من نیست.»\n«ــ ای دوست! هوای آن به سرم بود \nکه به آرامی در بستری بمیرم، \nبر تختی با فنرهای فولاد \nو در میان ملافه‌های کتان… \nاین زخم را می‌بینی \nکه سینه‌ی مرا \nتا گلوگاه بردریده؟»\n«ــ سیصد سوری ِ قهوه رنگ می‌بینم \nکه پیراهن سفیدت را شکوفان کرده است \nو شال ِ کمرت \nبوی خون تو را گرفته. \nلیکن دیگر من نه منم \nو خانه‌ام دیگر از آن من نیست!»\n«ــ دست کم بگذارید به بالا برآیم \nبر این نرده‌های بلند، \nبگذاریدم، بگذارید به بالا برآیم \nبر این نرده‌های سبز، \nبر نرده‌های ماه که آب از آن \nآبشاروار به زیر می‌غلتد.»\nیاران دوگانه به فراز بر شدند \nبه جانب نرده‌های بلند.  \nردی از خون بر خاک نهادند \nردی از اشک بر خاک نهادند. \nفانوس‌های قلعی ِ چندی \nبر مه‌تابی‌ها لرزید \nو هزار طبل ِ آبگینه \nصبح کاذب را زخم زد.\nسبز، تویی که سبز می‌خواهم. \nسبز ِ باد، سبز ِ شاخه‌ها.\nهم‌راهان به فراز برشدند. \nباد ِ سخت، در دهان‌شان \nطعم زرداب و ریحان و پونه به جا نهاد.\n«ــ ای دوست، بگوی، او کجاست؟ \nدخترَکَ‌ات، دخترک تلخ‌ات کجاست؟»\nچه سخت انتظار کشید \n«ــ چه سخت انتظار می‌بایدش کشید \nتازه روی و سیاه موی \nبر نرده‌های سبز!»\nبر آیینه‌ی آبدان \nکولی قزک تاب می‌خورد \nسبز روی و سبز موی \nبا مردمکانی از فلز سرد. \nیخ‌پاره‌ی نازکی از ماه \nبر فراز آب‌اش نگه می‌داشت. \nشب خودی‌تر شد \nبه گونه‌ی میدان‌چه‌ی کوچکی \nو گزمه‌گان، مست \nبر درها کوفتند…\nسبز، تویی که سبزت می‌خواهم. \nسبز ِ باد، سبز ِ شاخه‌ها،\nاسب در کوه‌پایه و  \nزورق بر دریا.", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "دختر روستا", "link": "https://echolalia.ir/village-girl/", "poem": "آسمان بر باد خواهد شد: \nدختر روستا، \nبه زیر درخت گیلاس، \nسرشار از فریادهای سرخ، \nدر حسرت توام \nتو را آرزومندم.\nآسمان رنگ خواهد باخت… \nگر تو درک می‌کردی این، \nبا گذارت، در پس درخت \nمرا بوسه‌ای می‌دادی.", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "شاعر راست گوید", "link": "https://echolalia.ir/poet-says-right/", "poem": "خواهم به رنج خویش گریه ساز کنم و تو را گویم \nتا دوستم بداری . از برایم گریه ساز کنی \nبه شامگاه بلبلان، \nبا خنجر، با بوسه با تو.\nخواهم کشت یگانه شاهد را \nبه جرم گُل کُشی و \nنشاندم به زاری و خوی کردنم \nبر انبوه جاودان سخت گندم.\nآنجا که کاستی نگیرد هرگز شعاع تابناک \nدوستت دارم، دوستم داری، \nفروزان به نور کهن آفتاب و دیرینه ماه.\nآنجا که مرا هیچ ندهی و تو را هیچ نخواهم \nچون به مرگ وانهم، آنجا که نه بر جای است هر چیز \nنه حتی سایه‌ای بَهر پیکر پریشانی.\nاز کتاب گزیده اشعار فدریکو گارسیا لورکا – نشر گل آذین", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "مسافر قطار", "link": "https://echolalia.ir/train-passenger/", "poem": "پس از باران، در میان گرگ و میش، \nبال گشوده‌ی چشم انداز ریل آهن، \nاریب افتاده بود بر افق \nقوسی بزرگ به سبز رنگی غروب \nبه یاد می‌آورم آن نیم روز \nکه به نظاره نشستم \nنوگلی نحیف \nهنوز سفید \nاما مرده در شکوفه‌ی گرم خویش؛ \nدشمن تنها دشمن خانگی است \nو من بهت زده کدام تشریح \nترمیم می‌بخشد زخم‌هامان \nگام‌های بلند رخوت و فراغت \nکه مشقتی است واژگونه \nچه ضمادی باز می‌آورد \nخنده را نه به لب‌ها \nبه چشمانی به سان دریا پریشیده \nما، هنگامی که ما سر از خواب برمی‌داریم\nرهسپار وظایفی بی‌شمار\nاز سر نومیدی گرد هم آمده‌ایم\nما، ما که فراهم آمده‌ایم در رویاها یکبار\nبا امیدهای پدید آمده از رنج مشترک\nیا رنجور و مجروح یا شعف فیروزمندی\nدشمن تنها دشمن خانگی است\nما، کر شده از غژغژ دور و پراکنده شهر\nبا غوغای پرنده‌های جنگل\n(هرگز نداشته‌اند زمانی برای سوگوار شدن یا گوش سپردن در خوابی عمیق\nدریا به سنگ‌های پوک و شکافته اصابت می‌کند)\nهمان سان که ستارگان، و پرندگان مطیع، و باغ خیس؛ و درختان عقب می‌نشینند\nما گزمگان، بیمناکیم از سلاح‌های پشت سر\nدشمن تنها دشمن خانگی است\nچه اعجابی که ما ترسانیم از نگاه چشمان خویش\nو ناشکیبا از اینکه در خانه تنها باشیم\nرقت انگیز\nبا برق انداختن موها\nمی‌کاهیم سن‌مان را\nو سکندری می‌خوریم به پایان‌مان\nمانند دوندگان جبن در خط پایان\nما دنبال می‌کنیم\nتکه‌های اشتهار را\nدر کمین‌گاه\n(به مانند ستارگان که رانده می‌شوند به آبشخور ناپیدا،\nهماره تنها بیرون از گذرگاه‌های مسقف ویران گشته‌شان\nبیدار می‌شوند در بوی سنگ سوزان\nیا در صدای نی‌زار\nبر می‌خیزند از تاریکی\nدر قسمت سبز سپیده دمان)\nدشمن تنها دشمن خانگی است\nهمانا بیشتر از میان سخنان بر زبان آمده\nیا نوشته‌ی از غم و اندوه پیچیده در روزنامه\nنازدوده با اشک‌ها\nفکری آمد:\nنیست هیچ ضمادی\nبرای بیمارجهان، نه تشریحی؛\nاین باید\n(بوی قیر در هوای نمناک خیس)\nبسوزد در تب برای ابد\nمهی شکافته با خدنگ\nکه نام آن عشق است و نام دیگرش طغیان\n(الم، گرداب،لحظات شکافته، قطرات درشت باران،تسلیم،لمحه عشق)\nهمه‌ی شعر بهر این است که چشم ندوزید به خورشید اشتیاق\nکه روشنایی پیاله سان ماه است\nسیاست برای ماه،\nروشنایی کاسه سان بازتابیده‌ی ماه\nبه مانند ماه روم\nبعد از روشنائی مواج عمیق یونانی\nفرو رفت\nدشمن تنها دشمن خانگی است\nاما این سه تن دوستانی اند که سلاح بر دست گرفته اند\nبدون واژه ها؛\nهمانطور که در این هوا\nبیشه زار خم میشود با باد\nبه پیش و پس.\nیادداشت مترجم: \"تقدیم به س.ا که ترجمه این شعر از ازل برای او است\"", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "زخم و مرگ", "link": "https://echolalia.ir/wound-and-death/", "poem": "در ساعت پنج عصر.\nدرست ساعت پنج عصر بود.\nپسری پارچه ی سفید را آورد\nدر ساعت پنج عصر\nسبدی آهک، از پیش آماده\nدر ساعت پنج عصر\nباقی همه مرگ بود و تنها مرگ\nدر ساعت پنج عصر\nباد با خود برد تکه های پنبه را هر سوی\nدر ساعت پنج عصر\nو زنگار، بذر نیکل و بذر بلور افشاند\nدر ساعت پنج عصر.\nاینک ستیز یوز و کبوتر\nدر ساعت پنج عصر.\nرانی با شاخی مصیبت بار\nدر ساعت پنج عصر.\nناقوس های دود و زرنیخ\nدر ساعت پنج عصر.\nکرنای سوگ و نوحه را آغاز کردند\nدر ساعت پنج عصر.\nدر هر کنار کوچه، دسته های خاموشی\nدر ساعت پنج عصر.\nو گاو نر، تنها دل برپای مانده\nدر ساعت پنج عصر.\nچون برف خوی کرد و عرق بر تن نشستش\nدر ساعت پنج عصر.\nچون یُد فروپوشید یکسر سطح میدان را\nدر ساعت پنج عصر.\nمرگ در زخم های گرم بیضه کرد\nدر ساعت پنج عصر\nبی هیچ بیش و کم در ساعت پنج عصر.\nتابوت چرخداری ست در حکم بسترش\nدر ساعت پنج عصر.\nنی ها و استخوان ها در گوشش می نوازند\nدر ساعت پنج عصر.\nتازه گاو نر به سویش نعره برمی داشت\nدر ساعت پنج عصر.\nکه اتاق از احتضار مرگ چون رنگین کمانی بود\nدر ساعت پنج عصر.\nقانقرایا می رسید از دور\nدر ساعت پنج عصر.\nبوق زنبق در کشاله ی سبز ران\nدر ساعت پنج عصر.\nزخم ها می سوخت چون خورشید\nدر ساعت پنج عصر.\nو در هم خرد کرد انبوهی مردم دریچه ها و درها را\nدر ساعت پنج عصر.\nدر هر کنار کوچه، دسته های خاموشی\nدر ساعت پنج عصر.\nو گاو نر، تنها دل برپای مانده\nدر ساعت پنج عصر.\nچون برف خوی کرد و عرق بر تن نشستش\nدر ساعت پنج عصر.\nچون یُد فروپوشید یکسر سطح میدان را\nدر ساعت پنج عصر.\nمرگ در زخم های گرم بیضه کرد\nدر ساعت پنج عصر\nبی هیچ بیش و کم در ساعت پنج عصر.\nتابوت چرخداری ست در حکم بسترش\nدر ساعت پنج عصر.\nنی ها و استخوان ها در گوشش می نوازند\nدر ساعت پنج عصر.\nتازه گاو نر به سویش نعره برمی داشت\nدر ساعت پنج عصر.\nکه اتاق از احتضار مرگ چون رنگین کمانی بود\nدر ساعت پنج عصر.\nقانقرایا می رسید از دور\nدر ساعت پنج عصر.\nبوق زنبق در کشاله ی سبز ران\nدر ساعت پنج عصر.\nزخم ها می سوخت چون خورشید\nدر ساعت پنج عصر.\nو در هم خرد کرد انبوهی مردم دریچه ها و درها را\nدر ساعت پنج عصر.\nدر ساعت پنج عصر.\nآی، چه موحش پنج عصری بود!\nساعت پنج بود بر تمامی ساعت ها!\nساعت پنج بود در تاریکی شامگاه!\nمرثیه‌ای برای «ایگناسیو سانچز مخیاس»\nبرای دوست عزیزم انکارناسیون لوپس خو لوس", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "مرد عاشق پیشه", "link": "https://echolalia.ir/amorist-man/", "poem": "در سرتاسر آسمان \nتنها یک ستارهٔ‌گُشْن است.\nلبریز از احساس و دیوانه از عشق \nبا ذره‌هایی از غبار و \nگرده‌هایی از طلا.\nبرای دیدن قامت خود، اما \nدنبال آینه‌ای می‌گردد!\nآی ای نرکس مغرور نقره فام، \nبر فراز آب‌ها!\nدر سرتاسر آسمان \nتنها یک ستارهٔ‌گشْن است!\nاز کتاب شاعری شیفتهٔ رنگ – نشر نیلوفر", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "ایستاده بر سر این دوراهی‌ها", "link": "https://echolalia.ir/standing-over-this-dilemma/", "poem": "ایستاده بر سر این دوراهی‌ها، \nبر لب جاری خواهم کرد، بدرورد خویش را \nتا گام نَهم در جادهٔ روح و جان خویش.\nخاطره‌ها بیدار می‌شوند \nساعت‌های شوم بیدار می‌شوند \nمن خواهم رسید به باغچهٔ کوچکِ سرودِ سپیدِ خویش \nو لرزی ناگهان به جانم خواهد نشست \nدرست مثل ستاره‌ٔ سحری.\nکتاب شاعری شیفته رنگ-نشر نیلوفر", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "با دشنه‌ای میان سینه‌اش", "link": "https://echolalia.ir/with-a-sticket-between-his-chest/", "poem": "مرده، در خیابان بر جا رها شد \nبا دشنه ای میان سینه‌اش \nهیچکس نمی‌شناختش \nفانوس چه می‌لرزید \nمادر \nفانوس خیابان \nچه می‌لرزید\nسحر بود. \nهیچکس را توان آن نبود \nکه به چشم‌های باز او در آن هوای دشوار بنگرد. \nو مرده، در خیابان بر جا رها شد، \nبا دشنه ای میان سینه‌اش \nو هیچکس نمی‌شناختش\nکتاب شاعری شیفته رنگ", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "سپید چون دردم", "link": "https://echolalia.ir/%d8%b3%d9%be%db%8c%d8%af-%da%86%d9%88%d9%86-%d8%af%d8%b1%d8%af%d9%85/", "poem": "امروز در دلم\nلرزش گنگ ستاره‌ها را\nاحساس می‌کنم،\nراه من گم شده،اما\nدر روحِ مه.\nنور به بال‌هایم سنجاق می‌شود\nو اندوهم\nغوطه می‌دهد خاطرات را\nدر چشمه‌یِ خیال.\nرزها همه سپیدند،\nسپید چون دردم؛\nسپیدی رزها اما\nتنها به خاطر برفی‌ست\nکه فرو باریده است بر آن‌ها.\nپیش‌تر، آنان را رنگین‌کمانی بود\nبرف بر روح نیز می‌بارد.\nبرفِ روح دانه‌هایی دارد:\nصحنه‌ها و بوسه‌ها\nغرقه می‌شوند در سایه روشنِ هر که به آنان\nاندیشه می‌کند\nبرف فرو می‌بارد از رزها\nامّا\nبر رویِ روح می‌ماند،\nو سرپنجه‌یِ سالیان\nاز او کفنی می‌بافد.\nبرف آیا آب خواهد شد\nوقتی که مرگ با خود می‌بَرَد ما را؟\nیا سپس‌تر آن‌جا\nبرفی دیگر خواهد بود و\nرُزهایِ کامل‌ترِ دیگر؟\nما را آیا آرامشی خواهد بود\nچنان که عیسا گفت؛\nیا آن‌که مسأله را\nهیچ حلّی ممکن نخواهد بود؟\nو عشق‌مان اگر بفریبد؟\nچه‌کسی به ما الهام خواهد کرد\nاگر که غرقه‌ایم در ظلمت\nدر دانشِ حقیقیِ چیزی که هست ندارد\nو شرّی که می‌تپد درین نزدیک؟\nو گر امید بر باد رفته باشد\nو [سرگذشتِ] بابل آغاز شود،\nکدام مشعل را\nتوانِ روشن کردنِ جاده‌هایِ زمین است؟\nو اگر آبی خیالِ بیهده‌یی است\nبر سرِ بی‌گناهی چه خواهد آمد؟\nبر سرِ قلب چه خواهد آمد\nاگر که عشق را خدنگی نباشد؟\nو مرگ اگر مرگ است\nبر سرِ شاعران چه خواهد آمد\nو هرچیزِ خفته‌یی\nکه اکنون هیچ‌کس به یادشان نمی‌آرَد؟\nآه آفتابِ امید!\nآبِ زلال! ماهِ نو!\nدل‌هایِ کودکان!\nارواحِ زبرِ خرسنگ‌ها!\nامروز در دلم\nلرزشِ گُنگِ ستاره‌ها را\nاحساس می‌کنم،\nو رُزها همه سپیدند\nسپید چون دردم\nغوطه خاطرات، در چشمه خیال", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "نامت‌ را در شبی‌ تار بر زبان‌ می‌آورم‌", "link": "https://echolalia.ir/%d9%86%d8%a7%d9%85%d8%aa%e2%80%8c-%d8%b1%d8%a7-%d8%af%d8%b1-%d8%b4%d8%a8%db%8c%e2%80%8c-%d8%aa%d8%a7%d8%b1-%d8%a8%d8%b1-%d8%b2%d8%a8%d8%a7%d9%86%e2%80%8c-%d9%85%db%8c%e2%80%8c%d8%a2%d9%88%d8%b1%d9%85/", "poem": "نامت‌ را در شبی‌ تار بر زبان‌ می‌آورم‌\nستارگان‌\nبرای‌ سرکشیدن‌ ماه‌ طلوع‌ می‌کنند\nو سایه‌های‌ مبهم‌\nمی‌خسبند\nخود را تهی‌ از ساز شعف‌ می‌بینم‌\nساعتی‌ مجنون‌ که‌ لحظه‌های‌ مرده‌ را زنگ‌ می‌زند\nنامت‌ را در این‌ شب‌ تار بر زبان‌ می‌آورم‌\nنامی‌ که‌ طنینی‌ همیشگی‌ دارد\nفراتر از تمام‌ِ ستارگان‌\nپرشکوه‌تر از نم‌نم‌ باران‌\nآیا تو را چون‌ آن‌ روزهای‌ ناب‌\nدوست‌ خواهم‌ داشت؟\nوقتی‌ که‌ مه‌ فرونشیند،\nکدام‌ کشف‌ تازه‌ انتظار مرا می‌کشَد؟\nآیا بی‌دغدغه‌تر از این‌ خواهم‌ بود؟\nدست‌هایم‌ برگچه‌های‌ ماه‌ را فرو می‌ریزند.", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "یک گل سرخ", "link": "https://echolalia.ir/a-rose/", "poem": "پنداری امشب\nاز قدیسانم من\nماه را به دستم دادند\nو من دگربار به آسمانش نهادم\nکه عشق خودخواهی بر نمی تابد\nو خدا پاداشم داد\nیک گل سرخ برسم عشق\nویک گل سفید برسم صلح واشتی\nبا طیفی از نور مهربانی\nکه این پاداش برایم تا ابد بس است", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "تو به قلب من مانندی", "link": "https://echolalia.ir/you-like-my-heart/", "poem": "بخواب\nبخواب از نگاه های در به در نترس\nبخواب\nتو را نه از پروانه گزندیست\nنه از واژه\nنوری که از سوراخ کلید می تابد\nبخواب\nتو به قلب من مانندی\nباغی را مانی\nکه عشق من در آن انتظار میکشد\nآسوده بخواب\nتنها آن هنگام که واپسین بوسه بر لبانم می میرد\nبیدار شو", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "آه که دوست داشتن تو", "link": "https://echolalia.ir/oh-thats-your-love/", "poem": "راستش را می‌گویم\nآه ، که دوست داشتن تو\nچنین که دوستت دارم\nچه دردآور است\nبا عشق تو\nهوا آزارم می‌دهد\nقلبم\nو کلام نیز\nپس چه کسی خواهد خرید\nیراق ابریشمین\nو اندوهی از قیطان سپید\nتا برایم دستمالهای بسیار بسازد ؟\nآه ، که دوست داشتن تو\nچنین که دوستت دارم\nچه دردآور است", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "گناه", "link": "https://echolalia.ir/guilty-federico-garcia-lorca/", "poem": "چه دلپذیر است\nاینکه گناهانمان پیدا نیستند\nوگرنه مجبور بودیم\nهر روز خودمان را پاک بشوییم\nشاید هم می‌بایست زیر باران زندگی می‌کردیم\nو باز دلپذیر و نیکوست اینکه دروغ‌هایمان\nشکل‌مان را دگرگون نمی کنند\nچون در این‌صورت حتی یک لحظه همدیگر را به یاد نمی‌آوردیم\nخدای رحیم ، تو را به خاطر این همه مهربانی‌ات سپاس", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "می ترسم از تنها بودن در این ساحل", "link": "https://echolalia.ir/im-scared-to-be-alone-on-this-beach/", "poem": "مگذار شکوه چشمان تندیس وارت\nیا عطر گل سرخی شبانه\nبا نفست بر گونه ام می نشیند از دست بدهم\nمی ترسم از تنها بودن در این ساحل\nچونان درختی بی بار\nسوخته در حسرت گل برگ جوانی\nکه گرمایش بخشد\nاگر گنج ناپدید منی\nاگر زخم دریده یا صلیب گور منی\nاگر من یه سگم تو تنها صاحبمی\nمگذار شاخه یی که از رود تو بر گرفته ام\nو برگ های پاییزی اندوه بر آن نشانده ام را\nاز دست بدهم", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "واژه‌هایت در قلب من", "link": "https://echolalia.ir/your-words-in-my-heart/", "poem": "واژه‌هایت در قلب من  \nدایره‌های سطح آب را می‌مانند \nبوسه‌ات بر لبانم \nبه پرنده‌ای در باد می‌ماند \nچشمان سیاهم بر روشنای اندامت \nفواره‌های جوشان در دل شب را یادآورند \nچونان ستاره ی زحل \nبر مدار تو دور دایره می‌گردم \nدر رویاهایم \nبر مداری می‌چرخم \nعشق من \nنه به درون می‌روم \nنه باز می‌گردم", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "به خاطر بالهایم بر خواهم گشت", "link": "https://echolalia.ir/ill-be-back-for-my-wings/", "poem": "به خاطر بالهایم بر خواهم گشت\nبگذار برگردم\nمی خواهم در سرزمین سپیده بمیرم\nدر دیار دیروزها\nبه خاطر بالهایم بر خواهم گشت\nبگذار برگردم\nمی خواهم دور از چشم دریا\nدر سرزمین بی مرزی ها بمیرم", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "من‌ نخواستم‌", "link": "https://echolalia.ir/%d9%85%d9%86%e2%80%8c-%d9%86%d8%ae%d9%88%d8%a7%d8%b3%d8%aa%d9%85%e2%80%8c/", "poem": "من‌ نخواستم‌\nنخواستم‌ که‌ سخنی‌ با تو بگویم‌\nدر چشمانت‌ دو درخت‌ جوان‌ دیده‌ام‌\nکه‌ دیوانه‌ از نسیم‌\nاز طلا و خنده‌\nتکان‌ می‌خورده‌اند\nمن‌ نخواستم‌\nنخواستم‌ که‌ سخنی‌ با تو بگویم‌", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "ترانه ای که نخواهم سرود", "link": "https://echolalia.ir/%d8%aa%d8%b1%d8%a7%d9%86%d9%87-%d8%a7%db%8c-%da%a9%d9%87-%d9%86%d8%ae%d9%88%d8%a7%d9%87%d9%85-%d8%b3%d8%b1%d9%88%d8%af/", "poem": "ترانه ای که نخواهم سرود\nمن هرگز\nخفته است روی لبانم\nترانه یی\nکه نخواهم سرود من هرگز\nبالای پیچک\nکرم شب تابی بود\nو ماه نیش می زد\nبا نور خود بر آب\nچنین شد پس که من دیدم به رویا\nترانه ای را\nکه نخواهم سرود هرگز\nترانه ای پر از لب ها\nو راههای دور دست\nترانه ساعات گمشده\nدر سایه های تار\nترانه ستاره های زنده\nبر روز جاودان", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "دوست‌ داشتن‌ِ تو دشوار است‌", "link": "https://echolalia.ir/%d8%af%d9%88%d8%b3%d8%aa%e2%80%8c-%d8%af%d8%a7%d8%b4%d8%aa%d9%86%e2%80%8c%d9%90-%d8%aa%d9%88-%d8%af%d8%b4%d9%88%d8%a7%d8%b1-%d8%a7%d8%b3%d8%aa%e2%80%8c/", "poem": "دوست‌ داشتن‌ تو دشوار است‌،\nآن‌ْچنان‌ که‌ من‌ دوست‌ می‌دارم‌.\nکه‌ هوایم‌ از عشق‌ توام‌ رنج‌ می‌دهد،\nدل‌ُ کلاهم‌ نیز!\nپس‌ این‌ نوار مرا که‌ می‌خرد از من‌؟\nو این‌ دلتنگی‌ پنبه‌یی‌ سپید را،\nتا از آن‌ دست‌مالی‌ ببافد؟\nدریغا!\nدشوار است‌ دوست‌ داشتن‌ تو\nآنچنان‌ که‌ من‌ دوست‌ می‌دارم‌", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "تو را عاشقانه تر دوست خواهم داشت", "link": "https://echolalia.ir/%d8%aa%d9%88-%d8%b1%d8%a7-%d8%b9%d8%a7%d8%b4%d9%82%d8%a7%d9%86%d9%87-%d8%aa%d8%b1-%d8%af%d9%88%d8%b3%d8%aa-%d8%ae%d9%88%d8%a7%d9%87%d9%85-%d8%af%d8%a7%d8%b4%d8%aa/", "poem": "تو را عاشقانه تر دوست خواهم داشت\nچه بمیرم ، چه بمانم\nقلب تو آشیانه‌ی من است\nو قلب من ، باغ و بهار تو\nمرا چهار کبوتر است\nچهار کبوتر کوچک\nقلب من آشیانه‌ی توست\nو قلب تو باغ و بهاران من", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "کسی عطر ماگنولیای تنت را در نیافت", "link": "https://echolalia.ir/%da%a9%d8%b3%db%8c-%d8%b9%d8%b7%d8%b1-%d9%85%d8%a7%da%af%d9%86%d9%88%d9%84%db%8c%d8%a7%db%8c-%d8%aa%d9%86%d8%aa-%d8%b1%d8%a7-%d8%af%d8%b1-%d9%86%db%8c%d8%a7%d9%81%d8%aa/", "poem": "کسی عطر ماگنولیای تنت را در نیافت\nکسی مینای عشق را\nدر میان دندانهایت ندید\nهزار مادیان ایرانی\nدر اصطبل ابروانت خفته اند\nآن دم که چهار شب کامل\nدست در کمرگاه تو\nکه دشمن برف است\nفدریکو گارسیا لورکا", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "دریا خندید در دور دست", "link": "https://echolalia.ir/%d8%af%d8%b1%db%8c%d8%a7-%d8%ae%d9%86%d8%af%db%8c%d8%af-%d8%af%d8%b1-%d8%af%d9%88%d8%b1-%d8%af%d8%b3%d8%aa/", "poem": "دریا خندید در دور دست\nدندانهایش کف و لبهایش آسمان\n– تو چه می فروشی دختر غمگین سینه عریان؟\n– من آب دریاها را می فروشم آقا!\n– پسر سیاه قاطی خونت چه داری؟\n– آب دریاها را دارم آقا!\n– این اشکهای شور از کجا می آید مادر؟\n– آب دریاها را من گریه می کنم آقا!\nدل من و این تلخی بی نهایت\nسرچشمه اش کجاست؟\nآب دریاها سخت تلخ است آقا!\nدریا خندید در دور دست\nدندانهایش کف و لبهایش آسمان\nترانه‌ی آب دریا: فدریکو گارسیا لورکا", "poet_nationality": "اسپانیا", "poet_name": "فدریکو گارسیا لورکا", "poet_link": "https://echolalia.ir/category/sher/spanish-poet/federico-garcia-lorca/"}
{"title": "زبان وحشی تو", "link": "https://echolalia.ir/%d8%b2%d8%a8%d8%a7%d9%86-%d9%88%d8%ad%d8%b4%db%8c-%d8%aa%d9%88/", "poem": "چگونه روا داشتی که زبان تو\nوحشی، رام‌نشده، رمیده\nاز حصار دندان‌گون\nدست‌آموز گردد؟\nکلمات را لیس می‌زند\nهمچون ببر که زخم‌هایش را\nاما در قفسی کلید شده.\nرسالتش، جوشش ناگاه\nدر خون خویش\nغرّشی در آستانهٔ انفجار\nدژخیم خود،\nسخت خود را می‌گزد.\nسکوت، جاری می‌شود.\nپشتِ دندان‌ها، زبان خونچکان!\nدر زندانِ دهان", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "مرگ،دربندم نخواهد کشید", "link": "https://echolalia.ir/%d9%85%d8%b1%da%af%d8%8c%d8%af%d8%b1%d8%a8%d9%86%d8%af%d9%85-%d9%86%d8%ae%d9%88%d8%a7%d9%87%d8%af-%da%a9%d8%b4%db%8c%d8%af/", "poem": "مرگ\nمرا در کام خود فرو خواهد برد\nعشق در آخرین نگاه\nبا موجی از درد\nو رهایی\nشبیخون خواهد زد بر حواسم\nانس خواهم گرفت به آن\nبه اندازه ی زندگی\nهمه‌ی  دار و ندارم خواهد شد\nبرای همیشه از آن من\nهیچکس آن را غصب نتواند کرد\nمرگ،دربندم نخواهد کشید\nبا عهد و پیمان یا وظیفه\nبا احساس گناه یا وعده و وعیدها\nاو سرانجام\nسند آزادی مرا صادر خواهد کرد\nترجمه ی ‌زاده\nگزیده ی اشعار بلاگا دیمیتروا شاعر ملی بلغار – نشر علم", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "هر عشق تازه ای", "link": "https://echolalia.ir/%d9%87%d8%b1-%d8%b9%d8%b4%d9%82-%d8%aa%d8%a7%d8%b2%d9%87-%d8%a7%db%8c/", "poem": "ترانه ی قدیمی با صدای تازه\nهر عشق تازه‌ای قاتل است!\nبی آن که دستش بلرزد\nهمه‌ی عشق‌های پیشین را می‌کُشد\nآه باچه لبخند معصومی\nخنجر فرود می‌رود بر پشت!!\nاولین و آخرین و یگانه‌ترین عشق.\nهمه جا شریک جرم دارد:\nدر اتوبوسی که دیر می‌رسد\nدر رگباری ناگهانی\nو هزارگوشه و کنار دیگر\nانگیزه‌ی جنایتش آزادی ست!\nاین قرار ملاقات به فرار از خود می‌ماند\nآن سفر رد پا را نشان می‌دهد ،جایی که مرگ\nبا لباس مبدل حاضر است\nو آنگاه که عشقی کهنه می‌شود\nخنجری به کمین او می‌نشیند\nدرکنج عشقی تازه\nزمان می‌گذرد\nو تو درمی یابی که عشق\nاز توابع زمان است!!\nباید مدام پوست بیندازد و نو شود ، و نوتر\nترجمه ی ‌زاده\nگزیده ی اشعار بلاگا دیمیتروا شاعر ملی بلغار – نشر علم", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "نشسته در برابر یکدیگر", "link": "https://echolalia.ir/%d9%86%d8%b4%d8%b3%d8%aa%d9%87-%d8%af%d8%b1-%d8%a8%d8%b1%d8%a7%d8%a8%d8%b1-%db%8c%da%a9%d8%af%db%8c%da%af%d8%b1/", "poem": "نشسته در برابر یکدیگر\nسخن می رانیم حول و حوش\nنکته اصلی:\nاگر از سوی دیگر عملا\nچه کسی حقیقت را می گوید؟\nکلمات یا سکوت\nنگاه یا صدا\nدست یا اشاره\nآرامش یا اضطراب\nدوری یا نزدیکی\nرو در روی یکدیگر می‌نشینیم\nپشت به خود\nبا چهره‌هایی اجیر شده\nو اشاره‌ای گذرا به حقیقت\nما اصل نکته را کتمان می‌کنیم.\n \nاز کتاب شعر زنان جهان", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "هراسناک تر از نابینایی", "link": "https://echolalia.ir/%d9%87%d8%b1%d8%a7%d8%b3%d9%86%d8%a7%da%a9-%d8%aa%d8%b1-%d8%a7%d8%b2-%d9%86%d8%a7%d8%a8%db%8c%d9%86%d8%a7%db%8c%db%8c/", "poem": "هراسناک تر از نابینایی\nدیدن است.\nبا دو چشم باز،\nکه چه بر سر سرزمین‌مان می آید!", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "پاره ای از من", "link": "https://echolalia.ir/%d9%be%d8%a7%d8%b1%d9%87-%d8%a7%db%8c-%d8%a7%d8%b2-%d9%85%d9%86/", "poem": "پاره ای از من\n همواره در حسرت گرما\nو محروم از آن\nپاره ای از من\nهمساز با سپیده ی بردمیده\nو همواره اسیر سایه های رویا\nپاره ای از من\nسرشار از پر پرواز\nو گم کرده سهم خود از آبی آسمان\nپاره ای از من\nمن واقعی ام، با چشمان یک کودک\nهمراه پرندگان مهاجر، گریزان در دوردست ها", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "فن شعر", "link": "https://echolalia.ir/%d9%81%d9%86-%d8%b4%d8%b9%d8%b1/", "poem": "هر شعرت را چنان بنویس\nکه انگار آخری ست\nدر این قرن، قرن اشباع از استرِنسیوم،\nلبریز از تروریسم،\nکه با سرعت فراصوت درگذر است،\nمرگ، به ناگهان موحشی سر می رسد.\nهر کلامت را\nچنان چون نامه ی واپسین پیش از اعدامی\nبنویس\nچنان چون التماسی حک شده بر دیوار زندان\nنه حق دروغ گفتن داری\nنه حق نشستن به بازیچه ها\nفرصت اصلاح اشتباهت نیست\nهر شعرت را بنویس\nموجز و بی تعارف\nبا خونت\nچنان که انگار آخری ست", "poet_nationality": "بلغاری", "poet_name": "بلاگا دیمیتروا", "poet_link": "https://echolalia.ir/category/sher/bulgarian-poets/blaga-dimitrova/"}
{"title": "دریا می‌لرزد چون تافته‌ای مواج", "link": "https://echolalia.ir/the-sea-is-shaking-like-waves/", "poem": "در لابلای شب می‌لرزد، \nدریای ژرف، گنگ و قیرگون \nکه نا گاه ماه در میانه‌اش می‌درخشد.\nماه از ژرفای دریا گل‌های رنگ پریده، \nبلند و شکننده را که روی آب می‌آیند، \nمی‌شکفند و نقش خود را درروشنایی نا بسودنی‌اش \nبه تماشا می‌نشینند بسوی خود می‌کشد.\nبا شکوفایی اسرار آمیز \nمانند یک حس فناپذیر \nسپید مشعل‌های بلند و کم فروغ خود را \nدر دریا  و در مهتاب می‌گذارند.\nگویی که در فراسوی زندگی\nو در عین حال در کنار من\nموجودی غریب، نا پیدا در روشنی\nمرا می‌پاید.", "poet_nationality": "بلژیک", "poet_name": "شارل وان لربرگ", "poet_link": "https://echolalia.ir/category/sher/belgian-poets/charles-van-lerberghe/"}
{"title": "آغازین بامداد جهان است", "link": "https://echolalia.ir/morning-of-the-world/", "poem": "آغازین بامداد جهان است، \nهمچون گلی آشفته، دمیده از شب، \nاز نفسی نو برآمده از دریا، \nباغی آبی شکوفا می‌شود.\nهمه چیز هنوز در هم است و در هم می‌آمیزد، \nجنبش برگ‌ها، آواز پرندگان، \nسُرِش بال‌ها، \nچشمه‌هایی که می‌جوشند، صدای بادها، صدای آب‌ها \nنجوای سترگی \nکه با این همه از جنس سکوت است.\nحوّای جوان و خدایی \nبا چشمان آرام و پُر رازِ گشوده به روشنی \nاز وجود خدا بر انگیخته شد \nو جهان پیش پایش چون رؤیایی دلپسند گسترده می‌شود.\nپس خدا وی را گفت: برو ای آدمیزاده دُخت،\nو به جمله موجوداتی که آفریده‌ام سخنی از لبانت بده،\nنوایی برای شناختن آنان.", "poet_nationality": "بلژیک", "poet_name": "شارل وان لربرگ", "poet_link": "https://echolalia.ir/category/sher/belgian-poets/charles-van-lerberghe/"}
{"title": "سبزه نرم است و انبوه", "link": "https://echolalia.ir/bran-is-soft-and-dense/", "poem": "سبزه نرم است و انبوه \nزیر شاخه‌های سر خم کرده \nاز بار میوه و شکوفه‌های سپید؛ \nبوی مستی‌ زا بسی سنگین است \nو سایه دلپذیر. آنجا دراز می‌کشیم؛ \nخوابی خفیف در خون جریان می‌یابد.\nو شاخه‌ها سرفرود می‌آورند، خم می‌شوند، \nو شما را با سایش‌های طولانی نوازش می‌کنند \nنوازش کنان آهسته از روی زمین \nبلند تان می کنند؛ \nو درخت شما را میان بازوان نیرومند خود می گیرد، \nدرختِ شادمان و لرزان \nکه در روشنی می درخشد.\nبر پیکرتان می پیچد و در هوا تابتان می دهد، \nو آدمی خود او می‌شود، شیره ی او، \nنیروی بارور او می شود، و بخود می لرزد \nو میان گل‌های نو رسته اش، میوه هایش \nمیان هزاران برگ سبک، نفس به نفس اش می دهد \nزمین را عطرآگین می‌کند.\nو مانند میوه ای که از درخت فرو می افتد،\nمیوه ای سنگین و ارغوانی،\nمیان سبزۀ انبوه،\nاز لابلای شعاع‌های خورشید بیدار می شویم.", "poet_nationality": "بلژیک", "poet_name": "شارل وان لربرگ", "poet_link": "https://echolalia.ir/category/sher/belgian-poets/charles-van-lerberghe/"}
{"title": "آزادی", "link": "https://echolalia.ir/freedom/", "poem": "بر روی دفتر های مشق ام \nبر روی درخت ها و میز تحریرم \nبر برف و بر شن \nمی نویسم نامت را.\nروی تمام اوراق خوانده \nبر اوراق سپید مانده \nسنگ ، خون ، کاغذ یا خاکستر  \nمی نویسم نامت را.\nبر تصاویر فاخر \nروی سلاح جنگیان \nبر تاج شاهان \nمی نویسم نامت را.\nبر جنگل و بیابان \nروی آشیانه ها و گل ها \nبر بازآوای کودکیم \nمی نویسم نامت را.\nبر شگفتی شبها \nروی نان سپید روزها \nبر فصول عشق باختن \nمی نویسم نامت را.\nبر ژنده های آسمان آبی ام \nبر آفتاب مانده ی مرداب \nبر ماه زنده ی دریاچه \nمی نویسم نامت را.\nروی مزارع ، افق \nبر بال پرنده ها \nروی آسیاب سایه ها \nمی نویسم نامت را.\nروی هر وزش صبحگاهان \nبر دریا و بر قایق‌ها \nبر کوه از خرد رها \nمی نویسم نامت را.\nروی کف ابرها \nبر رگبار خوی کرده \nبر باران انبوه و بی معنا \nمی نویسم نامت را.\nروی اشکال نورانی\nبر زنگ رنگها\nبر حقیقت مسلم\nمی نویسم نامت را.\nبر کوره راه های بی خواب\nبر جاده های بی پایاب\nبر میدان های از آدمی پُر\nمی نویسم نامت را.\nروی چراغی که بر می افروزد\nبر چراغی که فرو می رد\nبر منزل سراهایم\nمی نویسم نامت را.\nبر میوه ی دوپاره\nاز آینه و از اتاقم\nبر صدف تهی بسترم\nمی نویسم نامت را.\nروی سگ لطیف و شکم پرستم\nبر گوشهای تیز کرده اش\nبر قدم های نو پایش\nمی نویسم نامت را.\nبر آستان درگاه خانه ام\nبر اشیای مأنوس\nبر سیل آتش مبارک\nمی نویسم نامت را.\nبر هر تن تسلیم\nبر پیشانی یارانم\nبر هر دستی که فراز آید\nمی نویسم نامت را.\nبر معرض شگفتی ها\nبر لبهای هشیار\nبس فراتر از سکوت\nمی نویسم نامت را.\nبر پناهگاه های ویرانم\nبر فانوس های به گِل تپیده ام\nبر دیوار های ملال ام\nمی نویسم نامت را.\nبر ناحضور بی تمنا\nبر تنهایی برهنه\nروی گامهای مرگ\nمی نویسم نامت را.\nبر سلامت بازیافته\nبر خطر ناپدیدار\nروی امید بی یادآورد\nمی نویسم نامت را.\nبه قدرت واژه ای\nاز سر می گیرم زندگی\nاز برای شناخت تو\nمن زاده ام\nتا بخوانمت به نام:\nآزادی.\nبرای پرنده ­ی در بند\nبرای ماهی در تُنگ بلور آب\nبرای رفیقم که زندانی است\nزیرا، آن چه می‌اندیشد را بر زبان می‌راند.\nبرای گُل­های قطع شده\nبرای علف لگدمال شده\nبرای درختان مقطوع\nبرای پیکرهایی که شکنجه شدند\nمن نام ترا می‌خوانم: آزادی!\nبرای دندان­‌های به هم‌ فشرده\nبرای خشم فرو خورده\nبرای استخوان در گلو\nبرا ی دهان‌­هایی که نمی‌خوانند\nبرای بوسه در مخفی­گاه\nبرا ی مصرع سانسور شده\nبرای نامی که ممنوع است\nمن نام ترا می‌خوانم: آزادی!\nبرای عقیده‌ای که پیگرد می‌شود\nبرای کتک خوردن­‌ها\nبرای آن‌ که مقاومت می‌کند\nبرای آنان که خود را مخفی می‌کنند\nبرای آن ترسی که آنان از تو دارند\nبرای گام‌های تو که تعقیب­اش می‌کنند\nبرای شیوه‌ای که به تو حمله می‌کنند\nبرای پسرانی که از تو می‌کشند\nمن نام ترا می‌خوانم: آزادی!\nبرای سرزمین­‌های تصرف شده\nبرای خلق‌­هایی که به اسارت در آمدند\nبرای انسان­هایی که استثمار می‌شوند\nبرای آنانی که تحقیر می‌شوند\nبرای مرگ بر آتش\nبرای محکومیت عدالت‌خواهان\nبرای قهرمانان شهید\nبرای آن آتش خاموش\nمن نام ترا می‌خوانم: آزادی!\nمن ترا می‌خوانم، به جای همه\nبه خاطر نام حقیقی تو\nمن ترا می‌خوانم زمانی که تیره‌گی چیره می‌شود\nو زمانی که کسی مرا نمی‌بیند،\nنام ترا بر دیوار شهرم می‌نویسم\nنام حقیقی ترا\nنام ترا و دیگر نام­‌ها را\nکه از ترس هرگز بر زبان نمی‌آورم\nمن نام ترا می‌خوانم: آزادی!", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "به نامِ صُلح", "link": "https://echolalia.ir/in-the-name-of-peace/", "poem": "به نامِ صُلح \nبه نامِ حدیثِ غم بر الیافِ شاخه‌ها و آیینِ جوانه‌ها \nبه نامِ آزادی \nبه نامِ زلالِ اندیشه در رنگینْ کمانِ بشر \nبه نامِ آنانی که: \nنمک فرسودهِ‌شان می‌کند \nو نمک،\nهمان اشکْ‌هاشان است \nبه نامِ رفیق \nبه نامِ زنانِ بی‌وطن بر فلاتِ بی‌نشانِ تبعید \nبه نامِ مردانِ آونگْ شده بر خاطراتِ گنگِ زندان \nبه نامِ یارانِ لالهْ‌گون در انعکاسِ رعشه و \nبر احکامِ شومِ وحشت\nبه نامِ واژه:\nواژگانی \nکه چونان اشکال و اعماق \nبکر و پهناوراَند \nواژگانی که \nدر هیأتِ ستارگان \nبر می‌خیزند … قیام می‌کنند \nو در امتدادِ متروک،\nو بیاتِ شب \nاز خونینْ وسعتِ جاده‌هایِ خصم \nمی‌گذرند و \nوقتِ سحر: هنگامه‌یِ نهال و نیاز \nالفبایِ یک سرزمین را \nبر فرازِ هر بام و کوچه و خیابان \nمی‌سُرایند \nبه نامِ اعتراض و اعتراف از جنسِ سکوت \nبه نامِ خاموشْ سرشتِ برگی ناآشنا در حجمِ خشکْ‌اَندودِ رودخانه \nبه نامِ قامتِ رقصانِ قاصدک در خلوتِ آسمان \nبه نامِ فصول \nو سراسرْ حیوانات \nبه نامِ لحظه‌ای مانا در خُروشِ تُردِ یقین: \nآن انتظار و انزوا … آن پاکیِ محض و پژواکِ مقدس \nکه تعبیراَش \nذاتِ بوسه و \nحضورِ برهنگی‌ست \nو گویی!\nترجمانِ دریچه … ایوان … و روستا را \nبه تصویر می‌کِشد \nو از اندامِ آفتاب و \nآبیِ آرامش \nخبر می‌دهد \nبه نامِ عطرِ گُل در هجومِ باران \nبه نامِ نرمکْ نازکِ نور \nبه نامِ خوشهْ چینِ راز و \nبی‌شمارانْ ریشه‌یِ وحدت \nبه نامِ آشفتهْ چراغی رو به زوال \nو پشت به کابوس و جهل و نفرت  \nبه نامِ سایه … سایه‌هایی پژمرده و سوگ‌وار: \nکه پیوستهْ پیوسته \nاز قلعه‌ها و شیارهایِ رزم \nاز ابعادِ ممنوعه و \nافکارِ مسموم \nعبور می‌کنند \nتا معبرِ دژخیمان، \nو مدارِ دیوها را \nفاش کنند و \nعاقبت! \nپچْ پچِ نَحسِ ظالمان \nبر ورقْ پاره‌هایِ شَک و رسوایی \nنقش ببندد \nو آن کبوترِ سپیده دَم \nبا زبانِ گندم و پوشال و کُلوخ \nنغمه‌یِ پیروزی و رهایی،\nبخواند \nبه نامِ هزارانْ هزار شورش \nو چندین و چند حماسه \nبه نامِ پنجره‌ای تاریک در آغوشِ دستانِ نیمهْ روشن \nبه نامِ روزنه‌هایِ امید در کندویِ پیامْ‌آذینِ طلوع \nبه نامِ پرتوِ خیسِ غروب بر عرصه‌یِ احتمال و صفحاتِ تاولْ زده \nبه نامِ تنهایی تو \nو بغض ِفانوس در لفظِ ناسورِ قفس \nو تکاپویِ سردِ نسیم در نهایتِ تماشا \nبه نامِ پرنده: \nپرندگانی از تبارِ برف و \nنطفه‌یِ آتش \nپرندگانی، \nکه شرحِ نگاهِ‌شان \nشرمِ کودکان را دارد \nو حوالیِ کوچ و مترسک \nاز حصار و مرگ \nنمی‌هراسند و \nبا لهجه‌یِ غرورْ انگیزِ فاتحان، \nسخن می‌گویند! \nبه نامِ نخستینْ انسان  \nبه نامِ دریاها و نجوایی مختصر \nبه نامِ زائرانِ شمعِ در گردشِ طوفان \nبه نامِ نفرینْ کنندِگانِ خُفته در خیمه‌هایِ خاکستر \nبه نامِ شهری از فرزندانِ رؤیا و خویشاوندانِ اشیاء \nکه انگار: \nبر لنگرِ صبح \nماسیده و\nمیانِ هیچ\nو هرگز\nپرسه می‌زند\nبه نامِ گهواره‌هایِ عَدَم\nو آن خستهْ خُنیاگرِ آواره\nبه نامِ درختانِ شوق آمیز و سبزْفام در جنگل‌هایِ دیرْ سال و دورْدست\nبه نامِ مادرانِ کُتکْ خورده به ناروا\nبه نامِ پدرانِ بی‌مرز،\nو عاصی از جنگ و نبردِ بی‌حاصل\nبه نامِ دیوارها و طاق‌هایِ ویرانْ شده\nکه شبیهِ عریانیِ این شعرِ مطلق:\nچهره‌ها و آوازهایِ گمْ گشته را\nشهادت می‌دهند و\nدر ثقلِ جان\nبَدَل به بغض و بهت می‌شوند\nبه نامِ تردیدی طولانی\nبه نامِ کارگران و دهقانان و گیاهان\nبه نامِ تلخِ صدا در ازدحامِ حقیقتی فرتوت\nبه نامِ کهنهْ قایقی چوبین بر ساحل پُرهیاهو\nبه نامِ اساطیر … و من:\nزیرا که من و اساطیر\nبلوغِ بتان،\nو تناسخِ خدایان را دیده‌ایم\nو دوشادوشِ یکدیگر\nتا حبابِ دریغ و طمع\nتا آیاتِ شیاطین و ادراکِ جمجمه‌ها\nسفر کرده‌ایم\nاکنون:\nباز هم\nراه باید اُفتاد و\nحرفی زد\nباید از رگانِ آشوب و اضطراب\nاز دقایقِ خشم و مصیبت و فاجعه\nگذشت\nو شبْ کلاهِ جادو را\nلمس کرد\nو حتا!\nبا گوش‌هایی کنجکاو و\nچشمانی پُرسش‌گر\nبطالت ها و بیهودگی ها و طلسم ها را آموخت\nآری:\nاین چنین است\nکه می‌توان،\nبر مزارِ اهلِ مکتب،\nمشعلی اَفروخت و\nدر فراسویِ دانه‌هایِ دانش،\nایستاد\nو از جدالِ چخماق و\nپاسخِ باد\nبه شعبدهْ‌بازانِ تاریخ\nپِی بُرد –\nبه نامِ اندکْ آرزوهایِ فراموشْ شده\nبه نامِ بیابان و بوته و سنگِ آکنده از صبر\nبه نامِ جوهرِ وجدان\nو شیپورِ بیدار\nو موجْ کوبِ قلم\nبه نامِ توده‌هایِ زخم در رویشِ زمان\nبه نامِ نطقِ بهار در کالبدِ ناودان و بطنِ باغچه\nبه نامِ صخره‌هایِ خزانْ گرفته بر دامنه‌هایِ رنج و استقامت\nبه نامِ بی‌گناهان\nبی‌گناهانی که:\nبا طعمِ چکامه و کفن\nشعارِ شرافت دادند … قصیده‌یِ سرخِ سنگر آفریدند\nو رَدِ اسارت و شکنجه و اعدامِ‌شان\nاز ترانه‌ای بر لب\nتا تپشِ آستانه‌ای مسدود\nپیدا و\nپنهان است\nبه نامِ مقصدْ زادِگانِ بی‌پایان\nبه نامِ مهتابْ خوانِ مرثیهْ پوش در کانونِ افسانه\nبه نامِ مفهومِ خوشِ پرواز در طرحِ آشیانه و\nبر عظیمْ کرانه‌یِ صحرا\nبه نامِ کومه‌هایِ فقر\nو نعره‌یِ اَندوهْ گسترِ فاصله\nو ابیاتِ نیکْ مظهرِ شعور علیه ضرباهنگِ تبعیض و جنون\nبه نامِ دروازه‌هایِ مبهمِ خیال\nبه نامِ کاشفانِ درد و کاتبانِ حسرت:\nکه مثلِ شبنم و معبد\nیا همچون عمرِ بی‌تکرار\nیک اتفاقِ ساده‌اَند!\nاما همیشه\nو هنوز\nبر طبلِ حادثه می‌کوبند و\nاز ضجّه‌ها\nاز انبوهِ عقده و کینه و فریب\nمی‌نویسند\nاینان: کاشفانِ درد\nبه مانندِ شعله و صداقت\nاهلِ پیکار و\nگلوگاهِ قُرون‌اَند\nاینان: کاتبانِ حسرت\nبا کاغذ و کلمه\nاقوامِ ماتم،\nو نسلِ ارغوان را\nزمزمه می‌کنند … می‌پوشانند\nو ناگهان!\nتلاطمِ دروغ\nدر تعفن و حقارت\nفرو می‌نشیند و\nصوتِ ستم\nمی‌پوسد –\nبه نامِ دشت\nدشت‌هایِ اَبدی … دشت‌هایِ شهید و شقایق و هقْ هق\nبه نامِ یگانهْ هجایی معصوم بر بسترِ قابی پریشانْ احوال\nبه نامِ دخترانِ شالیکار بر بومِ سخاوت و عدالت\nبه نامِ آنْ همه قلب در مسیرِ نوازش\nبه نامِ پل‌هایِ قدیمی\nو حلقه‌یِ خمارْگونِ شکوفه و\nراویانِ خورشید\nبه نامِ خیزشِ مداومِ کوه\nبه نامِ نان و نشاط\nو خالیِ آهْ اَندودِ سفره‌ها در انتشارِ ذهن‌هایِ سیّال\nبه نامِ جهان\nکه آدمی را:\nکتیبه‌یِ مهر و آدابِ عشق می‌پندارد!\nو به گمان‌اَش\nآدمی،\nحکایتِ بیمْ‌ناکِ پیله‌ها و\nقصه‌یِ مرموزِ پرده‌هاست\nو باید\nبا هلهله و خطابه و خنجر\nسمتِ اهریمن و ابلیس\nبشتابد و\nدرضیافتْ گاهِ آینه ،\nو بر اُفق ْ زارِ آب\nغبار از تَن بروبد و بشوید… تا سراَنجام:\nمومِ معجزه\nطنینْ ‌اَنداز شود\nو آینده و انقلاب\nسهمِ هر فریاد و\nمتنِ هر عطش باشد", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "و یک لبخند", "link": "https://echolalia.ir/and-a-smile/", "poem": "شب هیچ‌گاه کامل نیست \nهمیشه چون این را می‌گویم و تاکید می‌کنم \nدر انتهای اندوه پنجره‌ی بازی هست \nپنجره‌ی روشنی.\nهمیشه رویای شب‌زنده‌داری هست \nو میلی که باید بر آورده شود، \nگرسنه‌گی‌یی که باید فرونشیند \nیکی دلِ بخشنده \nیکی دست که درازشده، دستی گشوده \nچشمانی منتظر \nیکی زندگی \nزندگی‌یی که انسان با دیگران‌اش قسمت کند…", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "زخمی بر او بزن", "link": "https://echolalia.ir/%d8%b2%d8%ae%d9%85%db%8c-%d8%a8%d8%b1-%d8%a7%d9%88-%d8%a8%d8%b2%d9%86/", "poem": "زخمی بر او بزن \nعمیق‌تر از انزوا", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "چشم‌اندازی عریان", "link": "https://echolalia.ir/view/", "poem": "چشم‌اندازی عریان \nکه دیری در آن خواهم زیست \nچمن‌زارانی‌ گسترده دارد \nکه حرارت تو در آن آرام می‌گیرد.\nچشمه‌هایی که پستان‌هایت \nروز را در آن به درخشش وا می‌دارد \nراه‌هایی که دهان‌ات از آن \nبه دهانی دیگر لب‌خند می‌زند.\nبیشه‌هایی که پرنده‌گان‌‌اش \nپلک‌های تو را می‌گشایند \nزیر‌ آسمانی \nکه از پیشانی ِ بی‌ابر تو باز تابیده \nجهانِ یگانه‌ی من \nکوک شده‌ی سبُک من \nبه ضرب آهنگ طبیعت \nگوشت ِ عریان تو پایدار خواهد ماند…", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "تو را تماشا می‌کنم", "link": "https://echolalia.ir/im-watching-you/", "poem": "تو را تماشا می‌کنم \nخورشید بزرگ می‌شود \nو عنقریب روزمان را سرشار می‌سازد\nبیدار شو \nبا قلب و سری رنگین \nتا ادبار ِ شب زایل گردند\nتو را تماشا می‌کنم \nو همه چیز عریان می‌شود \nبیرون بَلَم‌ها در آب‌های کم عمق می‌رانند \nسخن کوتاه باید کرد: \nدریای ِ بدون ِ عشق سرد است\nجهان آغاز شده ست \nموج ها گهواره‌ی آسمان را تکان می‌دهند \nو تو در میان شمدهایت به خود تسلی می‌دهی \nو خواب را به خویش می‌خوانی\nبیدار شو \nتا در پی‌ات روان گردم\nمن تنی دارم برای انتظار کشیدن‌ات، \nتنی برای دنبال کردن‌ات \nاز دروازه‌ی سحر تا مَدخل ِ شب \nتنی برای صرف‌‌‌ِ عمرم به مهر ورزیدن‌ات \nو قلبی برای به خویش فراخواندن‌ات، به وقت ِ بیداری‌ات…", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "تو را نمی‌توان شناخت", "link": "https://echolalia.ir/you-can-not-be-recognized/", "poem": "مرا نمی‌توان شناخت \nبهتر از آن‌که تو شناخته‌ای\nچشمان تو \nکه ما هر دو،\nدر آن‌ها به خواب فرو می‌رویم \nبه روشنایی‌های انسانی من \nسرنوشتی زیباتر از شب‌های جهان می‌بخشند\nچشمان تو \nکه در آن‌ها به سیر و سفر می‌پردازم \nبه جان جاده‌ها \nاحساسی بیگانه از زمین می‌بخشند\nچشمان‌ات که تنهایی بی‌پایان ما را می‌نمایانند \nآن نیستند که خود می‌پنداشتند\nتو را نمی‌توان شناخت \nبهتر از آن‌که من شناخته‌ام.", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "به خاطر دوست داشتن", "link": "https://echolalia.ir/because-of-love/", "poem": "تو را به جای همه کسانی که نشناخته‌ام دوست می دارم\nتو را به خاطر عطر نان گرم\nبرای برفی که آب می‌شود دوست می‌دارم\nتو را به جای همه کسانی که دوست نداشته‌ام دوست می‌دارم\nتو را به خاطر دوست داشتن دوست می‌دارم\nبرای اشکی که خشک شد و هیچ وقت نریخت\nلبخندی که محو شد و هیچ گاه نشکفت دوست می‌دارم\nتو را به خاطر خاطره‌ها دوست می‌دارم\nبرای پشت کردن به آرزوهای محال\nبه خاطر نابودی توهم و خیال دوست می‌دارم\nتو را برای دوست داشتن دوست می‌دارم\nتو را به خاطر بوی لاله‌های وحشی\nبه خاطر گونه‌ی زرین آفتاب گردان\nتو را به خاطر دوست داشتن دوست می‌دارم\nتو را به جای همه کسانی که ندیده‌ام دوست می‌دارم\nتو را برای لبخند تلخ لحظه‌ها\nپرواز شیرین خاطره‌ها دوست می‌دارم\nتو را به اندازه‌ی همه‌ی کسانی که نخواهم دید دوست می‌دارم\nاندازه قطرات باران، اندازه‌ی ستاره‌های آسمان دوست می‌دارم\nتو را به اندازه خودت، اندازه آن قلب پاکت دوست می‌دارم\nتو را برای دوست داشتن دوست می‌دارم\nتو را به جای همه‌ی کسانی که نمی شناخته‌ام… دوست می‌دارم\nتو را به جای همه‌ی روزگارانی که نمی زیسته‌ام… دوست می‌دارم\nبرای خاطر عطر نان گرم و برفی که آب می‌شود و\nبرای نخستین گناه،\nتو را به خاطر دوست داشتن، دوست می‌دارم\nتو را به جای تمام کسانی که دوست نمی‌دارم، دوست می‌دارم.", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "کجایی تو مرا می‌بینی می‌شنوی", "link": "https://echolalia.ir/where-do-you-see-me-hear-me/", "poem": "کجایی تو مرا می‌بینی می‌شنوی \nمرا به جا می‌آری \nمنِ زیباترینْ منِ تنها \nموج رودخانه را چون کمانچه برمی‌گیرم \nمی‌گذارم بگذرند روزها \nمی‌گذارم بگذرند ابرها زورقها \nملالْ نزدِ من مرده‌ست \nمرا تمام طنینهای کودکیْ گنجهای من \nبا خنده در گلوست\nچشم‌اندازِ من سعادتی‌ست بس بزرگ \nو رخسار منْ جهانی روشن \nآن‌جا همه اشکهای سیاه می‌ریزند \nغار به غار می‌روند\nاین‌جا نمی‌توان از دست رفت\nو رخسار من در آبی صافی‌ست می‌بینم\nمی‌خواند از درختی تنها\nسبُکی می‌دهد به سنگریزه‌ها\nآینه‌دارِ افقهاست\nبر درخت تکیه می‌زنم \nبر سنگریزه‌ها میارمم\nبر آبْ آفرین می‌گویم به آفتاب به باران\nو بادِ گرمکار\nکجایی تو مرا می‌بینی می‌شنوی\nمن آفریده‌ی پُشتِ پرده‌ام\nپُشتِ اولین پرده که می‌آید\nبانوی سبزه‌ها به رغمِ همه‌چیز\nو گیاهانِ هیچ\nبانوی آبْ بانوی هوا\nمن به تنهایی‌ی خود چیره می‌شوم\nکجایی تو\nازان که خاب مرا می‌بینی به راستای این همه دیوار\nمرا می‌بینی می‌شنوی\nو دلم را می‌گرداندی\nبَرَم می‌کندی از دلِ چشمانم\nمرا توان بودنست بی هیچ سرنوشت\nمیانِ یخچه و شبنمْ میانِ نسیان و حضور\nشادابی و گرمی مرا که پروای این دو نیست\nبه دوردستِ آرزوهای تو خاهم راند\nخیال خیش را که ارزانی‌ی توست\nرخسارِ مرا یک ستاره بیش نیست\nتو را گریزی ازان نه که بی‌هوده دوستم بداری\nمن گرفتنِ خورشیدم رؤیای شبم\nپرده‌های بلورینم را از یاد ببر\nمن در برگهای خودم می‌مانم\nمن در آیینه‌ی خودم می‌مانم\nبرف و آتش به هم می‌آمیزم\nسنگریزه‌هایم سبُکای مرا دارند\nفصلِ من ابدی‌ست", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "نام ترا می‌نویسم", "link": "https://echolalia.ir/%d9%86%d8%a7%d9%85-%d8%aa%d8%b1%d8%a7-%d9%85%db%8c%e2%80%8c%d9%86%d9%88%db%8c%d8%b3%d9%85/", "poem": "بر دفترهای دبستانی‌ام\nبر میز مشقم و بر درختان\n بر شن بر برف\nنام ترا می‌نویسم.\nبر همۀ صفحات خوانده شده\nبر همۀ صفحات سپید\n بر سنگ، خون، کاغذ یا خاکستر\nنام ترا می‌نویسم.\nبر تصویرهای زرین\nبر سلاح جنگاوران\nبر تاج شهریاران\nنام ترا می‌نویسم.\nبر جنگل و بر صحرا\nبر آشیانه و بر گُل طاووسی\nبر پژواک کودکی‌ام\nنام ترا می‌نویسم.\nبر شگفتی شب‌ها\nبر نان سپیدِ روزها\nبر فصل‌های نامزد\nنام ترا می‌نویسم.\nبرکهنه لته‌های کبودم\nبر برکه خورشید کپک زده\nبر دریاچه ماهِ زنده\nنام ترا می‌نویسم.\nبر کشتزارها بر افق\nبر بال پرندگان\nبر آسیابِ سایه‌ها\nنام ترا می‌نویسم.\nبر هر نفس پِگاهی\nبر دریا و بر کشتی\n بر کوهِ شوریده سر\nنام ترا می‌نویسم.\nبر خزۀ ابر گون\nبر رگبارعرق\nبر بارانِ سنگین و بی‌طعم\nنام ترا می‌نویسم.\nبر شکل‌های درخشان\nبر ناقوسِ رنگ‌ها\n بر حقیقتِ تن\nنام ترا می‌نویسم.\nبر کوره راه‌های بیدار\nبر جاده‌های گشوده\n بر میدان‌های سرشار\nنام ترا می‌نویسم.\nبر چراغی که روشن می‌شود\nبر چراغی که خاموش می‌شود\n بر خانه‌های گردهم آمده‌ام\nنام ترامی‌نویسم.\nبر میوه‌ای که دونیم شده\nاز آینه و از اطاقم\nبر صدف خالی بسترم\nنام ترا می‌‌نویسم.\nبر سگِ پر اشتها و نَرمخویم\nبر گوش‌های تیز شده‌اش\n بر پنجۀ ناشیانه‌اش\nنام ترا می‌نویسم.\nبر سراشیبی درِ خانه‌ام\nبر اشیای مأنوس\nبر سیل آتش تبرک شده\nنام ترا می‌نویسم.\nبر هر گوشت نثار شده\nبر پیشانی دوستانم\nبر هر دست دراز شده\nنام ترا می‌نویسم.\nبر زلال شگفتی‌ها\nبر لبان پرمهر\n بسی بالاتر از سکوت\nنام ترا می‌نویسم.\nبر پناهگاه‌های ویرانم\nبر فانوس‌های فروریخته‌ام\n بر دیوارهای ملالم\n  نام ترا می‌نویسم.\nبر فضای خالی بی‌آرزو\nبر تنهائیِ عریان\n بر پله‌های مرگ\nنام ترا می‌نویسم.\nبر تندرستیِ بازآمده\nبر خطرِ سپری شده\nبر امید بی‌خاطره\nنام ترامی‌نویسم.\nو با قدرت یک واژه\nزندگی را دوباره آغاز می‌کنم\nبرای شناخت تو زاده شدم\nتا نام ترا فریاد کنم:\nآزادی", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "دلم سخت معجزه می‌خواهد", "link": "https://echolalia.ir/%d8%af%d9%84%d9%85-%d8%b3%d8%ae%d8%aa-%d9%85%d8%b9%d8%ac%d8%b2%d9%87-%d9%85%db%8c%e2%80%8c%d8%ae%d9%88%d8%a7%d9%87%d8%af/", "poem": "من اینجا\nدلم سخت معجزه می‌خواهد و\nتو انگار\nمعجزه‌هایت را\nگذاشته‌ای برای روز مبادا.\nچشم‌اندازى عریان\nکه دیرى در آن خواهم زیست\nچمنزارانى گسترده دارد\nکه حرارت تو در آن آرام گیرد\nچشمه‌هایى که پستان‌هایت\nروز را در آن به درخشش وا می‌دارد\nراه‌هایى که دهانت از آن\nبه دهانى دیگر لبخند می‌زند\nبیشه‌هایى که پرندگانش\nپلک‌هاى تو را می‌گشایند\nزیر آسمانى\nکه از پیشانى بى‌ابر تو باز تابیده\nجهان یگانه‌ى من\nکوک شده‌ى سبک من\nبه ضربآهنگ طبیعت\nگوشت عریان تو پایدار خواهد ماند…", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "دیگر ترکت نخواهم کرد", "link": "https://echolalia.ir/%d8%af%d9%8a%da%af%d8%b1-%d8%aa%d8%b1%d9%83%d8%aa-%d9%86%d8%ae%d9%88%d8%a7%d9%87%d9%85-%d9%83%d8%b1%d8%af/", "poem": "جلو خودم را نگاه کردم\nدر جمعیت تو را دیدم\nمیان گندم‏‌ها تو را دیدم\nزیر درختى تو را دیدم.\nدر انتهاى همه سفرهایم\nدر عمق همه عذاب‏‌هایم\nدر خَم  همه خنده‏‌ها\nسر بر کرده از آب و از آتش،\nتابستان و زمستان تو را دیدم\nدر خانه‌‏ام تو را دیدم\nدر آغوش خود تو را دیدم\nدر رؤیاهاى خود تو را دیدم\nدیگر ترکت نخواهم کرد", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "آه ای قلب محزون من", "link": "https://echolalia.ir/%d8%a2%d9%87-%d8%a7%db%8c-%d9%82%d9%84%d8%a8-%d9%85%d8%ad%d8%b2%d9%88%d9%86-%d9%85%d9%86/", "poem": "آه ای قلب محزون من\nدیدی که چگونه سودا رنگ شعر گرفت\nدیدی که جغرافیای فاصله را\nچگونه با نوازش نگاهی می شود طی کرد\nو نادیده گرفت\nدیدی که دردهای کهنه را\nچگونه با ترنمی می شود به یکباره فراموش کرد\nدیدی که آزادی لحظه ناب سرسپردن است\nدیدی که عشق یک اتفاق نیست\nقرار قبلی است\nمثل یک تفاهم ازلی\nاز ازل بوده\nو تا ابد ادامه خواهد داشت", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "بی آنکه چیزی برای بیان باشد", "link": "https://echolalia.ir/%d8%a8%db%8c-%d8%a2%d9%86%da%a9%d9%87-%da%86%db%8c%d8%b2%db%8c-%d8%a8%d8%b1%d8%a7%db%8c-%d8%a8%db%8c%d8%a7%d9%86-%d8%a8%d8%a7%d8%b4%d8%af/", "poem": "ایستاده روی پلکهام\nو گیسوانش\nدرون موهام\nشکل دستهای مرا دارد\nرنگ چشمهای مرا\nدر تاریکی من محو می شود\nمثل سنگ ریزه ای دربرابر آسمان\nچشمانی دارد همیشه گشوده\nکه آرام از من ربوده\nرویاهایش\nبا فوج فوج روشنایی\nذوب می کنند\nخورشیدها را\nو مرا وامی دارند به خندیدن\nگریستن\nخندیدن\nو حرف زدن\nبی آنکه چیزی برای بیان باشد", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "ترکت نخواهم کرد", "link": "https://echolalia.ir/%d8%aa%d8%b1%d9%83%d8%aa-%d9%86%d8%ae%d9%88%d8%a7%d9%87%d9%85-%d9%83%d8%b1%d8%af/", "poem": "رو به رو را نگاه کردم\nمیان جماعت تو را دیدم\nمیان سنبله‌ها\nزیر تک درختی تو را دیدم\nدر انتهای هر سفر\nدر عمق هر عذاب\nدر انتهای هر خنده\nسر برآورده از آتش و آب\nتابستان و زمستان ، تو را دیدم\nدر خانه\nدر رویا\nدر آغوشم تو را دیدم\nترکت نخواهم کرد", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "حق با بهار است", "link": "https://echolalia.ir/%d8%ad%d9%82-%d8%a8%d8%a7-%d8%a8%d9%87%d8%a7%d8%b1-%d8%a7%d8%b3%d8%aa/", "poem": "ساحل دریا پر از گودال است\nجنگل پر از درختانی که دلباخته پرندگانند\nبرف بر قله ‌ها آب می ‌شود\nشکوفه ‌های سیب آن چنان می ‌درخشند\nکه خورشید شرمنده می ‌شود\nشب\nروز زمستانی است\nدر روزگاری گزنده\nمن در کنار تو\nای زلال زیبارو\nشاهد این شکفتنم\nشب برای ما وجود ندارد\nهیچ زوالی بر ما چیره نیست\nتو سرما را دوست نداری\nحق با بهار ماست", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "شب همیشه به تمامی شب نیست", "link": "https://echolalia.ir/%d8%b4%d8%a8-%d9%87%d9%85%db%8c%d8%b4%d9%87-%d8%a8%d9%87-%d8%aa%d9%85%d8%a7%d9%85%db%8c-%d8%b4%d8%a8-%d9%86%db%8c%d8%b3%d8%aa/", "poem": "شب همیشه به تمامی شب نیست\nچرا که من می گویم\nچرا که من می دانم\nکه همیشه\nدر اوج غم یک پنجره باز است\nپنجره ای روشن\nو همیشه هست،\nرویاهایی که پاسبانی می دهند\nآرزویی که جان می گیرد\nگرسنگی که از یاد می رود\nو قلبی سخاوتمند\nو دستی بخشنده\nدستی گشوده\nو چشم هایی که می پایند\nو زندگی\nیک زندگی برای با هم بودن همیشه هست…\nترجمه:احمد شاملو", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "این است قانون", "link": "https://echolalia.ir/%d8%a7%db%8c%d9%86-%d8%a7%d8%b3%d8%aa-%d9%82%d8%a7%d9%86%d9%88%d9%86/", "poem": "این است قانون گرم انسان‌ها\nاز رز باده می‌سازند\nاز زغال آتش و\nاز بوسه‌ها انسان‌ها.\nاین است قانون سخت انسان‌ها\nدست‌ناخورده ماندن\nبه رغم شوربختی و جنگ\nبه رغم خطرهای مرگ.\nاین است قانون دل‌پذیر انسان‌ها\nآب را به نور بدل کردن\nرویا را به واقعیت و\nدشمنان را به برادران.\nقانونی کهنه و نو\nکه طریق کمالش\nاز ژرفای جان کودک\nتا حجت مطلق می‌گذرد\nاحمد شاملو", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "سپیده که سر بزند", "link": "https://echolalia.ir/%d8%b3%d9%be%db%8c%d8%af%d9%87-%da%a9%d9%87-%d8%b3%d8%b1-%d8%a8%d8%b2%d9%86%d8%af/", "poem": "سپیده که سر بزند\nدر این بیشه‌زار خزان زده شاید گلی بروید\nشبیه آنچه در بهار بوئیدیم .\nپس به نام زندگی\nهرگز نگو هرگز", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "محبوب من", "link": "https://echolalia.ir/%d9%85%d8%ad%d8%a8%d9%88%d8%a8-%d9%85%d9%86-%d9%be%d9%84-%d8%a7%d9%84%d9%88%d8%a7%d8%b1/", "poem": "محبوب من\nسپیده که سر بزند\nشاید در این بیشه زار خزان زده گلی بروید\nنظیر آنچه در بهار دلبستگی‌ام رویید\nمحبوب من\nبگذر ز من\nورق بزن مرا و به آفتاب فردا بیندیش\nکه برای تو طلوع می‌کند", "poet_nationality": "فرانسه", "poet_name": "پل الوار", "poet_link": "https://echolalia.ir/category/sher/french-poets/paul-eluard/"}
{"title": "ایستگاه سنت پانکراس", "link": "https://echolalia.ir/%d8%a7%db%8c%d8%b3%d8%aa%da%af%d8%a7%d9%87-%d8%b3%d9%86%d8%aa-%d9%be%d8%a7%d9%86%da%a9%d8%b1%d8%a7%d8%b3/", "poem": "بوسه ای شیرین و طولانی  لبانم را فشرد\nتپش های کوبنده ی قلبت لحظه ای آرام شد\nهنگامه ی جدایی ما از راه رسید\nوهمه چیز تمام شد.\nبا حرکت ناگاه  قطار\nجهان یکباره تاریک گشت\nگرچه خورشید همچنان می درخشید\nواپسین نگاه  مبهم  من با چشمان  گریان  اندوهناک–\nو عزیمت تو.", "poet_nationality": "انگلیس", "poet_name": "ورا بریتین", "poet_link": "https://echolalia.ir/category/sher/british-poets/vera-brittain/"}
{"title": "شاید (به رونالد ابری لیتون)", "link": "https://echolalia.ir/%d8%b4%d8%a7%db%8c%d8%af-%d8%b1%d9%88%d8%b2%db%8c-%d8%ae%d9%88%d8%b1%d8%b4%db%8c%d8%af-%d8%af%d9%88%d8%a8%d8%a7%d8%b1%d9%87-%d8%a8%d8%af%d8%b1%d8%ae%d8%b4%d8%af/", "poem": "شاید روزی خورشید دوباره بدرخشد\nو آسمان های آبی را به نظاره بنشیم\nو بار دیگر دریابم که بیهوده نزیسته ام\nگرچه بی تو باشم.\nشاید روزی علفزاران زرین در میان پاهایم\nساعاتی خوش از بهاری خرم به ارمغان آورند\nو شکوفه های سپید دلربای بهاری را بیابم\nگرچه در خاک آرمیده باشی.\nشاید بیشه های  تابستانی، تابناک بدرخشند\nو گل های سرخ دگر بار زیبا شوند\nو کشتزاران حاصلخیز در خزان لذتی با شکوه بر پا کنند\nگرچه آن جا نباشی.\nشاید روزی در خیال سالیان رفته در درد غرقه نشوم\nو به  نغمه های کریسمس گوش سپارم\nگرچه به گوش تو نرسد\nاگر زمانه ی دلنواز، خوشی های بسیار از سر گیرد\nوالا ترین  شادمانی  را دیگر نخواهم یافت\nچراکه قلبم دیرزمانی ست بی تو شکسته.", "poet_nationality": "انگلیس", "poet_name": "ورا بریتین", "poet_link": "https://echolalia.ir/category/sher/british-poets/vera-brittain/"}
{"title": "اوت ۱۹۱۴", "link": "https://echolalia.ir/%d8%a7%d9%88%d8%aa-1914/", "poem": "خدا بانگ بر آورد،\n“آدمیان مرا از یاد برده‌اند:\nارواح خفته دگر بار بر می‌خیزند\nو دیدگان نابینا ناگزیر می‌آموزند که حقیقت را بنگرند.”\nاز آنجا که رستگاری در پی رنج می‌آید\nجهان را با عصای مجازات خویش در هم نوردید\nو فرمانروایی هولناک ویرانگر خود را بنیان نهاد.\nاما آن جا که ویرانه‌هایش\nآدمیان را در میان عذاب و اندوه‌شان لگدمال کرد\nنومیدانه فریاد سر دادند،”خدایی نیست.”", "poet_nationality": "انگلیس", "poet_name": "ورا بریتین", "poet_link": "https://echolalia.ir/category/sher/british-poets/vera-brittain/"}
{"title": "خسته‌ام از شب", "link": "https://echolalia.ir/im-tired-of-the-night/", "poem": "خسته‌ام از شب \nو شاید از باد و شاید باران \nو یا گریه‌ی پرنده‌ای در بیشه‌زار \nکه روزگار رفته \nو دردهایش را به یاد آورده است\nغرق در افکارم \nاحساس می‌کنم که \nدست‌های ژوئن پیر خسته \nقلب‌ام را از فروپاشی باز‌می‌دارد \nتا به زندگی ادامه دهم \nخسته‌ام از شب و دل‌تنگ توام \nای عشق غرق در اشک\nدر آرزوی توام \nگویی به تازه‌گی مرا ترک کرده‌ای \nگویی به تازه‌‌گی تنها شده‌ام \nحال آن‌که سال‌هاست \nاز کنارم رفته‌ای \nهم‌چنان به زندگی \nادامه می‌دهم \nاما آوای قلب‌ام \nبه زیبایی روزهای گذشته نیست\nخسته‌ام و آن درد کهنه \nروح‌ام را آزرده است \nچونان رودخانه‌ای \nکه ناگاه طغیان می‌کند \nو آب‌بند را می‌شکند \nو هر آن‌چه را در راه است \nویران می‌کند \nهم‌چون کشتی شکسته‌ام \nکه جز بادبانی سفید \nهیچ از آن برجای نمانده است\nاز قلب شکسته‌ام نوایی جز \nدرد و اندوه به گوش نمی‌رسد…", "poet_nationality": "آمریکا", "poet_name": "الا ویلر ویلکاکس", "poet_link": "https://echolalia.ir/category/sher/poets-america/ella-wheeler-wilcox/"}
{"title": "قلعه ای بر روی شن", "link": "https://echolalia.ir/%d9%82%d9%84%d8%b9%d9%87-%d8%a7%db%8c-%d8%a8%d8%b1-%d8%b1%d9%88%db%8c-%d8%b4%d9%86/", "poem": "عشقی که بر اساس مهر و محبّت بنا نشده باشد\nچونان قلعه‌ای است بر روی شن\nحتی اگر دیوارهایش مستحکم‌ترین باشند\nسر به آسمان ساییده باشد\nماهرانه بنا شده باشد\nبا زیباترین طراحی‌ها\nو درخشش مجسمه‌ها بر فراز طاقچه‌ها\nو جوی‌های جاری در گوشه‌های پنهان\nبا این حال\nبا وزش بادی مخالف\nریزش بارانی غمگین\nگذر روزها\nدیوارها سر تسلیم فرود می‌آورند\nقلعه فرو می‌پاشد\nو با خاک یکسان می‌شود\nعشق\nبرای تحمل رنجِ زند‌گی\nاندوه و پریشانی این کره‌ی خاکی\nاساسی از مهر و محبّت را نیازمند است", "poet_nationality": "آمریکا", "poet_name": "الا ویلر ویلکاکس", "poet_link": "https://echolalia.ir/category/sher/poets-america/ella-wheeler-wilcox/"}
{"title": "بگذار عشق نیز چون زمان به سرعت بگذرد", "link": "https://echolalia.ir/%d8%a8%da%af%d8%b0%d8%a7%d8%b1-%d8%b9%d8%b4%d9%82-%d9%86%db%8c%d8%b2-%da%86%d9%88%d9%86-%d8%b2%d9%85%d8%a7%d9%86-%d8%a8%d9%87-%d8%b3%d8%b1%d8%b9%d8%aa-%d8%a8%da%af%d8%b0%d8%b1%d8%af/", "poem": "زمان به سرعت در گذر است\nساعت‌ها شتابان هستند\nو ما را به سوی راه‌های ناشناخته پیش می‌برند\nفصل‌ها به سرعت می‌آیند و می‌روند\nو تنها عشق است که می‌ماند\nهمه‌ی آن‌چه سال‌ها در کنارت بوده است\nدر زندگی تو\nدر زندگی من\nعشق کهنه\nدر ابتدا چون جام عسل\nو در پایان چون جام زهر\nاین مقدس است یا نفرین‌شده\nنمی‌دانم\nزمان به سرعت در گذر است\nو دعاها و اشک‌های ما بیهوده است\nو ناتوانیم از وسوسه‌اش به کمی تاخیر\nزمان\nاز گذشته‌های دور\nسال‌های بی‌شماری پشت سر گذاشته است\nو تنها عشق است که می‌ماند\nدر گذر زنده‌گی\nو رویاهای گوناگون\nو موانعِ تکراری\nهم‌چنان نوای غم‌انگیز زنده‌گی را می‌شنویم\nزمان به سرعت در گذر است\nنبضِ جوانی\nو روزهای فارغ از نگرانی\nاطمینان و آرامشِ ما را به سرقت می‌برد\nو تنها عشق است که می‌ماند\nآه ، ای زمان\nعشق را ببر\nوقتی عشق بیهوده است\nوقتی بهترین لحظات شادی‌بخش‌اش می‌میرد\nوقتی تنها پشیمانی‌ها را به جای می‌گذارد\nبگذار عشق نیز چون زمان\nبه سرعت بگذرد", "poet_nationality": "آمریکا", "poet_name": "الا ویلر ویلکاکس", "poet_link": "https://echolalia.ir/category/sher/poets-america/ella-wheeler-wilcox/"}
{"title": "آن هنگام که می‌خندی ، دنیا با تو می‌خندد", "link": "https://echolalia.ir/%d8%a2%d9%86-%d9%87%d9%86%da%af%d8%a7%d9%85-%da%a9%d9%87-%d9%85%db%8c%e2%80%8c%d8%ae%d9%86%d8%af%db%8c-%d8%8c-%d8%af%d9%86%db%8c%d8%a7-%d8%a8%d8%a7-%d8%aa%d9%88-%d9%85%db%8c%e2%80%8c%d8%ae%d9%86%d8%af/", "poem": "آن هنگام که می‌خندی ، دنیا با تو می‌خندد\nآن هنگام که اشک می‌ریزی امّا ، تنها هستی\nشادی را باید در دنیای پیرِ غمگین جستجو کنی\nغم‌ها امّا ، تو را خواهند یافت\nآواز که می‌خوانی ، کوه‌ها همراهی‌ات می‌کنند\nآه که می‌کشی امّا ، در فضا گم می‌شود\nپژواک آوای شاد فراگیر می‌شود\nغم‌ناک که شد امّا ، دیگر به گوش نخواهد رسید\nشاد که هستی ، همه در جستجوی تواند\nبه هنگام غم امّا ، روی می‌گردانند و می‌روند\nآنها شادی تمام و کمال تو را می‌خواهند\nبه غم‌ات امّا ، نیازی ندارند\nشاد که هستی ، دوستان‌ات بسیارند\nبه هنگام غم امّا ، همه را از دست می‌دهی\nکسی نیست که شراب ناب تو را نپذیرد\nزهر تلخ زندگی را امّا ، باید به تنهایی بنوشی\nضیافت که بر پا کنی ، عمارت از جمعیت لب‌ریز می‌شود\nبه هنگام تنگ‌دستی امّا ، همه از کنارت می‌گذرند\nسخاوت و بخشش کمکی است برای ادامه زندگی\nمرگ را امّا ، هیچ یار و هم‌راهی نیست\nبرای کاروان شاهانه در عمارت شادی همیشه جا هست\nاز راهروهای باریک درد امّا\nبه نوبت و تک‌تک گذر باید کرد", "poet_nationality": "آمریکا", "poet_name": "الا ویلر ویلکاکس", "poet_link": "https://echolalia.ir/category/sher/poets-america/ella-wheeler-wilcox/"}
{"title": "همیشه با منی", "link": "https://echolalia.ir/always-with-me/", "poem": "همیشه با منی\nدر هر آوایی\nو هر حرکتی ساده\nبه سان خمیدن پیشانی بر دست‌ها\nپرش پلک‌ها\nو لبخند آرام اندیشه‌ای ژرف\nاین تویی که با منی.\nخاموشی  لب‌ها\nتپش‌های قلب و نوازش دست‌ها  تو را از آنِ من نمی‌کنند\nیا واژه‌ای که آوازی دل‌نواز را فراز می‌برد\nگویی یک موج و تاریکی  مرا در می‌نوردد\nو از پی‌اش\nاندوه، تلخی و تمنا\nآیا به راستی ریسمانی‌ام که\nاندوهی  گذرا در صدایم می‌لغزد؟\nتنها آن هنگام که سوی‌ام خم می‌شوی\nهوشیارانه به چشمانم می‌نگری\nهر لرزه و اندوه مرا فروکش می‌کنی\nوبا هیچ واژه و حرکتی مرا توان چیرگی بر تو نیست\nحسی ناب دارم و\nتنها می‌گویمت:\nتو…", "poet_nationality": "لهستان", "poet_name": "تادئوش بوروفسکی", "poet_link": "https://echolalia.ir/category/sher/poets-poland/tadeusz-borowski/"}
{"title": "ایثار", "link": "https://echolalia.ir/sacrifice-tadeusz-borowski/", "poem": "استاشِک، رفیق دیرینه‌ام\nاز تمام زندان‌های دنیا\nسوی تو آمده‌ام\nدر پروازی شاعرانه.\nتاریکی، پروازم را منهدم می‌کند\nسوی زمین می‌رانَدَش\nو بر آن می‌کوبدش .\nاستاشِک، به آرامی  بلندش کن\nچونان کالبدی که به پیاده رو پرتاب شده است.", "poet_nationality": "لهستان", "poet_name": "تادئوش بوروفسکی", "poet_link": "https://echolalia.ir/category/sher/poets-poland/tadeusz-borowski/"}
{"title": "عطر باغ و میوه‌های جنگلی را", "link": "https://echolalia.ir/aroma-of-garden-and-forest-fruits/", "poem": "برایت، \nعطر باغ وُ میوه‌های جنگلی را، \nعشق‌بازیِ آستانه‌ی در، \nشنبه‌های لبریز از عشق \nیکشنبه‌های آفتابی \nدوشنبه‌های خوش‌خُلق را \nآرزو میکنم.\nبرایت، \nیک فیلم با خاطرات مشترک \nنوشیدن شراب با دوستانت \nو یک نفر که تو را بسیار دوست دارد \nآرزو می‌کنم.\nشنیدن واژه‌های مهربان \nدیدن زندگیِ درحال عبور \nرویت شبی با ماه کامل \nمرور یک رابطه‌ی دوستانه‌ی عمیق \nو ایمان به خدا را \nبرایت دوست دارم.\nخنده‌های بی‌حساب مانند کودکان \nگوش سپردن به پرنده وقتی می‌خواند \nو نشنیدن خداحافظی را \nبرایت دوست دارم.\nسرودهای عاشقانه \nدوش گرفتن زیر آبشار \nخواندن آوازهای نو \nانتظاری عاشقانه در ایستگاه قطار \nو یک مهمانی پر از صدای گیتار \nبرایت آرزو می‌کنم.\nیافتن خاطرات یک عشق قدیمی \nداشتن شانه‌های صمیمی \nکف زدن‌های شادمانه \nبعدازظهرهای آرام \nنواختن گیتار برای او که دوستش داری، \nشرابی سفید \nو یک دنیاعشق از من \nبرایت آرزو می‌کنم.", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "این جاودانگی‌های کوچک", "link": "https://echolalia.ir/these-little-immortals/", "poem": "تمام شده است؟\nاین جاودانگی های خیلی کوچک \nبه دست ساعت های مچی بلیعده شده \nو بازتاب آن در تودرتوهای ذهن \nنه ! هیچ کس نمرده است ! هیچ کس بدبخت نیست !\nدست،دست تو،دست هایمانچروکیده \nهنوز گرمای همان زمان را دارند \nوقتی ما زنده بودیم. زنده بودیم ما؟\nحالا ما از همیشه زنده تریم.\nدروغ ، که آدمی تنها خواهد بود.\nهیچ چیزی که من احساس می کنم در واقعیت تمام نمی شود.\nهمه چیز با وهم تمام شدن ، تمام خواهد شد.", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "باز نکن  آن درِ بسته را", "link": "https://echolalia.ir/do-not-open-the-closed-door/", "poem": "باز نکن \nآن درِ بسته را. \nشاید چیزی بیابی \nکه نه در پی‌اش بودی \nنه در انتظارش.\nدر تاریکی \nشاید پای‌ات بخورد \nبه دو عاشقِ دست‌پاچه \nکه دارند سرِ پا عشق‌بازیِ می‌کنند\nو آن شمعِ توی دست‌ات \nپِرپِرزنان \nشاید چهره‌ی نشمه‌ی جوان‌ات را نشان‌ات دهد \nشاید چهره‌ی شوهرِ حسودت را.\nحواس‌ات نباشد \nآن درِ بسته \nشاید به تو ماجرایی بگوید \nکه دل‌ات نمی‌خواست \nبدانی.", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "حالا چی خوزه", "link": "https://echolalia.ir/what-now-jose/", "poem": "حالا چی خوزه؟\nمهمونی تموم شده\nچراغا خاموش شده\nملت رفتن\nشب سردیه\nحالا چی خوزه؟\nحالا چی می‌گی؟\nتو که نه اسم وُ رسمی داری\nتو که ملت رو دست میندازی\nتو که شعر می‌نویسی\nعاشق می‌شی، اعتراض می‌کنی\nحالا چی خوزه؟\nنه زن داری\nنه بلدی حرف بزنی\nمحبت هم که نداری\nنه می‌تونی بنوشی\nنه می‌تونی بِکِشی\nنه حتی می‌تونی تُف کنی\nشب سردیه\nروز که نیومده\nقطار که نیومده\nخنده که دیگه نمی‌آد\nمدینه‌ی فاضله هم گم وُ گوره\nهمه چیز تمومه\nهمه چیز در رفته\nهمه چیز پوسیده\nحالا چی خوزه؟\nحالا چی خوزه؟\nاون حرفای قشنگت\nاون نَفَس گرمت\nاون سُفره وُ روزه‌ت\nکتابخونه‌ات\nمعدن طلات\nکت وُ شلوار شق وُ رَقِت\nتناقض‌ات\nنفرتت\nحالا چی؟\nکلید تو دستته\nمی‌خوای در رو باز کنی وُ دری وجود نداره\nمی‌خوای بری توی دریا بمیری ولی دریا خشک شده\nمی‌خوای بندازی بری میناس۱\nاما میناس هم جاش رو عوض کرده خوزه!\nحالا چی؟\nاگه داد می‌زدی\nاگه هَوار می‌زدی\nاگه یه دست والس وینی می‌زدی\nاگه خوابت برده‌بود\nاگه خسته بودی\nاگه می‌مُردی…\nولی تو نمی‌میری\nتو جون‌سخت‌تر از این حرف‌هایی خوزه!\nتنها تو تاریکی\nعینِ یه حیوون وحشی\nنه هیچ گذشته‌ای\nنه هیچ دیوارِ لُختی که به‌ش تکیه بِدی\nنه یه اسب سیاهی که چارنعل بِتازونه\nتو فقط داری پیش می‌ری خوزه!\nاما به کجا؟!\nدر برخی ترجمه‌ها از نام حالا چی ژوزه استفاده شده است.", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "شانه‌هایی که دنیا را بر دوش می‌برند", "link": "https://echolalia.ir/the-shoulders-that-carry-the-world/", "poem": "می‌رسد روزگاری که دیگر نگویی: ای خدای من!\nروزگار خلوص محض.\nروزگاری که دیگر نگویی: عشق من.\nچرا که عشق، بی‌ثمر شده است.\nو چشم‌ها نمی‌گریند.\nو دست‌ها تنها کاری پلید می‌کنند.\nو دل پژمرده‌ست.\nزن‌ها بیهوده بر در می‌کوبند، تو در را باز نمی‌کنی.\nبه انزوا در خویش نشسته‌ای و شعله‌ها فرو مرده‌اند.\nولی چشمان تو در تاریکی چو خورشید می‌سوزند.\nکنار آمده‌ای با خویش و دیگر‌ نمی‌دانی چگونه تاب بیاری.\nو از دوستانت هیچ نمی‌خواهی.\nپیری چیست؟ پیری کدام ست؟\n شانه‌هایت دنیا را بر دوش می‌کشند\n دنیایی که بیش از دست کودکی وزن ندارد.\n جنگ‌ها، قحطی‌ها و دعوای درون این ساختمان‌ها\n تنها ثابت می‌کنند که زندگی ادامه دارد\n و هنوز هیچ‌کس روی رهایی ندیده‌ست\n تنها…", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "عشق همین است که می‌بینی", "link": "https://echolalia.ir/love-is-what-you-see/", "poem": "کارلوس، آرام بگیر \nعشق همین است که می‌بینی: \nامروز بوسه، فردا بی‌بوسه \nپس فردا، یکشنبه است و \nهیچ کس نمی‌داند حکایت دوشنبه چیست. \nنه جان سختی ثمری دارد، نه خودکشی. \nاما خود را نکُش، خود را نکُش. \nتمام و کمال، خود را نگهدار برای عروسی \nگیرم کسی نداند آیا و کی خواهد بود.پسرم کارلوس\nعشقِ در تاریکی، نه، عشقِ در روشنای روز \nهمیشه اندوهبار است \nاما این را به هیچکس نگو \nکه نه می‌داند \nو نه خواهد دانست\nاز سایت خانه شاعران جهان", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "هستی", "link": "https://echolalia.ir/%d9%87%d8%b3%d8%aa%db%8c/", "poem": "فعل هستن\nهستی چگونه می رود\nوقتی به بار می نشیند ؟\nزندگانیم ما و در اطراف خویش\nپرسان پرسان\nکه هستی چیست؟\nآیا داشتن یک بدن است ، یا یک نام و یک نشان ؟\nمن این سه را دارم . پس هستم ؟\nآیا تغییر می کنم وقتی که آهنگ رشد می گیرم ؟\nآیا از سبک و نام ونشان دیگری بهره مندم ؟\nنکند وقتی مردم تنها شروع به هستی می کنند که رشد یافته اند؟\nهستی ، وحشتناک است ؟ دردآور ؟ دلپذیر ؟ محزون ؟\nهستی ، تلفظی ملال آور دارد ،\nآیا با شایسته ی بسیاری از چیزها نیست ؟\nتکرار می کنم : هستی ، هستی ، هستی ، تی . ی .\nچگونه بروم با هستی هنگامی که روییده شده ام ؟\nقدردان که باشم من ؟\nمی توانم انتخاب کنم ؟\nچیزی برای فهمیدن وجود ندارد.\nنمی روم تا باشم\nمی روم باشد که رشد یابم .\nبی آنکه هستی فراموش گردد", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "در فضای موجز بوسه‌ای", "link": "https://echolalia.ir/%d8%af%d8%b1-%d9%81%d8%b6%d8%a7%db%8c-%d9%85%d9%88%d8%ac%d8%b2-%d8%a8%d9%88%d8%b3%d9%87%e2%80%8c%d8%a7%db%8c/", "poem": "جهان بزرگ است و جا می‌شود\nدر این پنجره‌ی رو به دریا\nدریا بزرگ است و جا می‌شود\nدر بستر و بر تختِ عاشقی\nعشق بزرگ است و جا می‌شود\nدر فضای موجز بوسه‌ای", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "حالا چی ژوزه؟", "link": "https://echolalia.ir/%d8%ad%d8%a7%d9%84%d8%a7-%da%86%db%8c-%da%98%d9%88%d8%b2%d9%87%d8%9f/", "poem": "حالا چی ژوزه؟\nمهمونی تموم شده\nچراغا خاموش ان\nملت رفتن\nشب، سرد شده\nحالا چی ژوزه؟\nحالا چی هی تو؟\nتو که بی‌نامی\nو بقیه رو دست می‌اندازی\nتو که شعر می‌نویسی\nعاشق می‌شی شکوه می‌کنی\nحالا چی ژوزه؟\nزن نداری\nحرفی نداری\nعشقی نداری\nشب سرد شده\nو همه‌چی تموم شده\nو همه‌چی غیب شده\nو همه‌چی خراب شده\nحالا چی ژوزه؟\nحالا چی ژوزه؟\nحرفای دل‌نشینت\nلحظه‌های تب و تابت\nعیش‌ونوشت\nکتاب‌خونه‌ت\nمعدن طلات\nچمدون شیشه‌ایت\nناسازگاریت\nکینه‌ت…\nحالا چی؟\nکلیدی تو دستت\nمی‌خوای در رو وا کنی\nاین‌جا که دری نیست\nتو دریا نمی‌ری\nاما دریا هم خشکیده\nمی‌خوای بری مینیاس\nمینیاسی دیگه نیست\nژوزه؛ حالا چی؟\nاگر تونستی بخواب\nاگر تونستی خسته شو\nاگر تونستی بمیر\nاما تو نمی‌میری\nتو سگ‌جونی ژوزه\nتنها تو تاریکی\nمث یه چهارپای وحشی\nبی‌هیچ خدا-پیغمبری\nحتی بدون یک دیوار\nکه بتونی به‌ش تکیه بدی\nبی‌اسب سیاهی\nکه بتازونیش\nتو کوچ می‌کنی ژوزه\nبه کجا ژوزه؟", "poet_nationality": "برزیل", "poet_name": "کارلوس دروموند د آندراده", "poet_link": "https://echolalia.ir/category/sher/brazilian-poets/carlos-drummond-de-andrade/"}
{"title": "مرا دوست بدار اندکی ولی طولانی", "link": "https://echolalia.ir/love-me-a-little-but-a-long-time/", "poem": "مرا کم دوست داشته باش\nاما همیشه دوست داشته باش\nاین وزن آواز من است\nعشقی که گرم و شدید است\nزود میسوزد و خاموش میشود\nمرا کم دوست داشته باش\nاما همیشه دوست داشته باش\nاین وزن آواز من است ا\nاگر مرا بسیار دوست یداری\nشاید این حس تو صادقانه نباشد.\nکمتر دوستم بدار تا ناگهان عشقت به پایان نرسد\nمن به کم هم قانعم\nاگر عشق تو اندک و کم اما صادقانه باشد من راضی ام.\nدوستی پایدار و همیشگی از هر چیزی بالاتر است\nمرا کم دوست داشته باش\nاما همیشه دوست داشته باش\nاین وزن آواز من است\nبگو تا زمانی که زنده ای دوستم داری\nومن نیز تمام عشق خود را به تو پیشکش میکنم و\nتا زمانی که زندگی باقی است هرگز ترا فریب نمیدهم\nمرا کم دوست داشته باش\nاما همیشه دوست داشته باش\nاین وزن آواز من است\nعشق پایدار لطیف و ملایم است و در طول عمر ثابت قدم\nبا تلاش صادقانه چنین عشقی به من هدیه کن\nو من با جان خود از آن نگهداری خواهم کرد\nعشق صادقانه پایدار و همیشگی است\nمرا کم دوست داشته باش\nاما همیشه دوست داشته باش\nهمان گونه که وزن زندگی است\n_مارلو", "poet_nationality": "انگلیس", "poet_name": "کریستوفر مارلو", "poet_link": "https://echolalia.ir/category/sher/british-poets/christopher-marlowe/"}
{"title": "معنای عشق همین است", "link": "https://echolalia.ir/the-meaning-of-love-is-this/", "poem": "از فردیت خود دست شستن\n با چشم دیگری دیدن\nبا گوش دیگری شنیدن\nدو تن باشی و در واقع یک تن\nچنان به هم آمیخته و مجذوب\nکه ندانی تویی یا دیگری\nپی در پی حیران و پی در پی تابنده\nبه هم فشردن خاک ، دریا و آسمان\nو هر آنچه در آنهاست\nو خلق موجودی چنان تام و تمام\nکه بی نیاز از جذب عنصری دیگر باشد\nآماده ایثار در هر لحظه\nرهایی از شخصیت برای یافتن چیزی ورای آن\nمعنای عشق همین است", "poet_nationality": "فرانسه", "poet_name": "تئوفیل گوتیه", "poet_link": "https://echolalia.ir/category/sher/french-poets/theophile-gautier/"}
{"title": "انقراضِ قرن", "link": "https://echolalia.ir/the-extinction-of-the-century/", "poem": "قرار بود این قرنِ بیستمِ ما بهتر از قبل باشد \nدیگر فرصت نمی‌کند این را ثابت کند \nسال‌هایِ اندکی از آن مانده \nسلانه سلانه پیش می‌رود \nنفسش به شمار افتاده.\nاز بلاهایی که قرار نبود، \nدیگر بیش از حد سرش آمده \nو آنچه که قرار بود اتفاق بیفتد \nاتفاق نیفتاده است.\nقرار بود رو به بهار باشد \nو از جمله رو به خوشبختی \nقرار بود ترس، کوه‌ها و دره‌ها را خالی کند \nقرار بود حقیقت زودتر از دروغ \nبه مقصد برسد.\nقرار بود دیگر بدبختی‌هایی \nمثلِ جنگ و گرسنگی و غیره \nپیش نیاید.\nقرار بود حرمتِ بی‌پناهیِ مردمِ بی‌دفاع حفظ شود \nاعتماد و امثال آن.\nکسی که می‌خواست در دنیا شاد باشد \nبا تکلیفی نشدنی مواجه می‌شود.\nحماقت خنده‌دار نیست \nحکمت شادی‌بخش نیست \nامید \nدیگر آن دخترِ جوان نیست \nو غیره و غیره متاسفانه.\nقرار بود خدا بلاخره به آدم نیکو و قدرتمند \nایمان بیاورد \nاما هنوز که هنوز است نیکو و قدرتمند \nدو آدمند.\nچگونه باید زیست – کسی در نامه از من این را پرسید \nکه من خودم می‌خواستم همان را \nاز او بپرسم.\nهمانطور که در بالا آمد \nدوباره و مثلِ همیشه \nسوال‌هایی ضروری‌تر از سوال‌هایِ ساده‌لوحانه \nوجود ندارد.\nاز کتاب «آدم‌ها روی پل»", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "عشق اول", "link": "https://echolalia.ir/first-love/", "poem": "همه می‌گویند ،\nعشق اول بهترین است !\nافسانه‌ای و خیال انگیز،\nبرای من  ، اما ، این گونه نبود ! \nبین ما  حس مبهمی بود و  شاید هم نبود ! \nجرقه‌ای که روشن و خاموش شد. \nحتی ، دست‌هایم نلرزید !\nوقتی ریسمان یادداشت‌های کوچک ،\nیا روبان یک دسته از نامه  را گشودم!\nتنها ملاقات ما\nبعد از این همه سال\nگفتگویی سرد\nدرکنار یک میز و دو صندلی بود !\nعشق‌های دیگر هنوز درون من ، عمیق نفس می‌کشند. \nاما این عشق حتی نفس کوتاهی برای آه هم نیست !\nاما هنوز ، در من جاری است،\nومی تواند کاری را انجام دهد که هیچ عشقی هرگز قادر به انجام آن نیست: فراموش نشده،\nنه حتی در خواب !\nکه می‌تواند مرا به مرگ عادت دهد !", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "رقصنده‌ای تنها بر شاخه‌ای برهنه", "link": "https://echolalia.ir/%d8%b1%d9%82%d8%b5%d9%86%d8%af%d9%87%e2%80%8c%d8%a7%db%8c-%d8%aa%d9%86%d9%87%d8%a7-%d8%a8%d8%b1-%d8%b4%d8%a7%d8%ae%d9%87%e2%80%8c%d8%a7%db%8c-%d8%a8%d8%b1%d9%87%d9%86%d9%87/", "poem": "تندبادی\nدر شب همه‌ی برگ‌های درختان را کنده است\nتنها یک برگ\nباقی مانده\nرقصنده‌ای تنها بر شاخه‌ای برهنه\nبا این مثال\nخشونت ادعا می‌کند\nکه بله البته\nگاه به گاه لطیفه‌ی کوچکی را دوست می‌دارد.", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "کسی که هیچ زمان سهم تو نخواهد شد", "link": "https://echolalia.ir/someone-who-will-never-your-contribution/", "poem": "شهامت می خواهد\nدوست داشتن کسی که\nهیچ وقت\nهیچ زمان\nسهم تو نخواهد شد", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "هیچ چیز تغییر نکرده است", "link": "https://echolalia.ir/nothing-has-changed/", "poem": "هیچ چیز تغییر نکرده است\nفقط تعداد آدم ها بیشتر شده است\nدر کنار گناه های قدیم ، گناه هایی جدید ظهور کرده است\nواقعی ، موهومی ، موقتی\nاما فریادی که بدن به آن پاسخ می دهد\nبه استناد معیار قدیم و آوای کلام\nفریاد معصومیت بوده\nو هست\nو خواهد بود", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "ترجیح می‌دهم", "link": "https://echolalia.ir/probability-vislawa-shimuborska/", "poem": "سینما را ترجیح می‌دهم \nگربه‌ها را ترجیح می‌دهم \nدرختانِ بلوطِ کنارِ رود وارتا را ترجیح می‌دهم. \nدیکنز را بر داستایوفسکی ترجیح می‌دهم. \nخودم را که آدم‌ها را دوست دارد بر خودم که بشریت را دوست دارد، \nترجیح می‌دهم\nترجیح می‌دهم نخ و سوزن آماده دمِ دستم باشد. \nرنگِ سبز را ترجیح می‌دهم. \nترجیح می‌دهم نگویم که \nهمه‌اش تقصیرِ عقل است. \nاستثناها را ترجیح می‌دهم. \nترجیح می‌دهم زودتر بیرون بروم. \nترجیح می دهم با پزشکان درباره‌یِ چیزهایِ دیگر صحبت کنم. \nتصاویر قدیمی راه‌راه را ترجیح می‌دهم. \nخنده‌دار بودنِ شعر گفتن را \nبه خنده‌دار بودنِ شعر نگفتن ترجیح می‌دهم.\nدر روابط عاشقانه سالگرد‌هایِ غیرِ رُند را ترجیح می دهم \n(در روابط عاشقانه جشن های بی‌مناسبت را ترجیح ‌می‌دهم) \nبرای اینکه هر روز جشن گرفته شود. \nاخلاق‌گرایانی را ترجیح می‌دهم \nکه هیچ وعده‌ای نمی‌دهند. \nخوبی‌های‌ِ هشیارانه را بر خوبی‌هایِ بیش از حد زودباورانه ترجیح می‌دهم. \nمنطقه‌یِ غیرنظامیِ را ترجیح می‌دهم. \nکشورهایِ تسخیر شده را بر کشورهایِ تسخیر کننده ترجیح می‌دهم. \nترجیح می‌دهم به چیزی ایراد بگیرم. \nجهنمِ بی‌نظمی را بر جهنمِ نظم ترجیح می‌دهم. \nقصه‌هایِ برادارانِ گریم را بر اولین صفحه‌یِ روزنامه‌ها ترجیح می‌دهم. \nبرگ هایِ بی‌گُل را بر گُل‌هایِ بی‌برگ ترجیح می‌دهم. \nسگ‌هایی که دمشان بریده نشده ترجیح می دهم. \nچشم هایِ روشن را ترجیح می‌دهم چرا که چشم هایِ من تیره است. \nگشوها را ترجیح می‌دهم. \nچیزهای زیادیِ را که اینجا از آنها نام نبرده‌ام \nبر چیزهایِ زیادی که اینجا از آنها هم نامی برده نشد ترجیح می‌دهم. \nصفرهای آزاد را بر صفرهایِ به‌صف‌شده برایِ عدد شدن را ترجیح می‌دهم. \nزمان یک حشره را بر زمان یک ستاره ترجیح می‌دهم. \nترجیح می‌دهم بزنم به تخته! \nترجیح می‌دهم نپرسم تا کِی، و کِی. \nترجیح می‌ذهم حتی این امکان را در نظر بگیرم\nکه وجود هم حقی دارد.\nاز کتاب آدم‌ها روی پل – نشر مرکز\nاین شعر با عنوان «امکانات» در نسخه چاپ اول کتاب فوق در سال ۱۳۷۶ منتشر شده است.", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "همان‌ام که هستم", "link": "https://echolalia.ir/%d9%87%d9%85%d8%a7%d9%86%e2%80%8c%d8%a7%d9%85-%da%a9%d9%87-%d9%87%d8%b3%d8%aa%d9%85/", "poem": "همان‌ام که هستم\nنافهمیدنی\nمثل هر اتفاق\nکافی بود\nنیاکان دیگری داشته باشم\nتا از لانه‌ی دیگری برخیزم\nتا زیر بوته‌ی دیگری\nاز تخم درآیم\nدر جُبه‌خانه‌ی طبیعت\nتن‌پوش‌های زیادی‌ست\nتن‌پوش عنکبوت ، مرغ دریایی ، خوش صحرایی\nهر کدام درست اندازه است و راحت\nتا زمانی که پاره شود\nمن هم فرصت انتخاب نداشتم\nاما شکایتی ندارم\nمی‌توانستم چیزی کم‌تر باشم\nاز راسته‌ی ماهیان ، موران ، انبوه وزوزکنان\nپاره‌های منظری که باد این سو و آن سو می‌کشدش\nکسی ناخوشبخت‌تر\nکسی که برای خزَش\nبرای سفره‌ی عید پروار می‌شود\nدرختی گیرکرده در زمین\nکه حریق به سویش می‌شتابد\nعلفی که جریان رویدادهای نافهمیدنی\nپایمالش می‌کند\nآدمی بدذات که زیر فلک\nبرای دیگران خجسته است\nو چه می‌شد اگر باعث بیم\nیا فقط انزجار\nیا تنها رحم می‌شدم\nحتا اگر در قبیله‌ای که بایست\nزاده نمی‌شدم و\nپیشرفتی نداشتم\nتا حالا که سرنوشت\nبر من رحیم بوده است\nممکن بود خاطره‌ی لحظه‌های خوش\nقسمتم نمی‌شد\nممکن بود از میل به قیاس\nمحروم می‌شدم\nمی‌توانستم خودم باشم ، بی تعجب\nو این یعنی\nکه کاملن دیگری بودم", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "مدیون آنانی هستم که عاشقشان نیستم", "link": "https://echolalia.ir/i-owe-them-to-those-who-do-not-love-them/", "poem": "مدیون آنانی هستم\nکه عاشقشان نیستم\nاین آسودگی را\nآسان می پذیرم\nکه آنان با دیگری صمیمی ترند\nبا آن ها آرامم و\nآزادم\nبا چیزهایی که عشق نه توان دادنش را دارد و\nنه گرفتنش\nدم در\nچشم به راه شان نیستم\nشکیبا\nتقریبا مثل ساعت آفتابی\nچیزهایی را که عشق در نمی یابد\nمی فهمم\nچیزهایی را که عشق هیچ گاه نمی بخشد\nمی بخشم\nاز دیداری تا نامه ای\nابدیت نیست که می گذرد\nتنها روزی یا هفته ای\nسفر با آنان همیشه خوش است\nکنسرت شنیده شده\nکلیسای دیده شده\nچشم انداز  روشن\nو هنگامی که هفت کوه و رود\nما را از یک دیگر جدا کند\nاین کوه و رودی ست\nکه از نقشه به خوبی می شناسی شان\nاگر در سه بعد زندگی کنم\nاین انجام آنان است\nدر فضایی ناشاعرانه و غیر بلاغی\nبا افقی ناپایدار\nخودشان بی خبرند\nچه زیاد دست خالی می برند\nعشق در مورد این امر بحث انگیز\nمی گفت دینی به آنان ندارم", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "همیشه که عشق پشت پنجره هامان سوت نمی زند", "link": "https://echolalia.ir/always-that-love-does-not-whistle-on-the-window-of-haman/", "poem": "قهر نکن عزیزم\nهمیشه که عشق\nپشت پنجره هامان سوت نمی زند\nگاهی هم باد\nشکوفه های آلوچه را می لرزاند\nدنیا همیشه قشنگ نیست\nپاشو عزیزم\nبرایت یک سبد گل نرگس آورده ام\nبا قصه ی آدمها روی پل\nآدم ها روی پل راه می روند\nآدم ها روی پل می ترسند\nآدمها\nروی پل\nمی میرند", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "هیچ چیز نمی‌تواند دو بار اتفاق بیفتد", "link": "https://echolalia.ir/nothing-can-happen-twice/", "poem": "هیچ چیز نمی‌تواند دو بار اتفاق بیفتد\nو اتفاق نخواهد افتاد\nدرنتیجه ناشی\nبه دنیا آمده ایم\nو خام خواهیم رفت\nحتی اگر کودن ترین شاگرد مدرسه ی دنیا می بودیم\nهیچ زمستانی یا تابستانی را تکرار نمی کردیم\nهیچ روزی تکرار نمی شود\nهیچ شبی ، دقیقاً مثل شب پیش نیست\nهیچ بوسه‌ای ، مثل بوسه‌ی قبل نیست\nو نگاه قبلی مثل نگاه بعدی\nدیروز وقتی کسی در حضور من\nاسم تو را بر زبان آورد\nطوری شدم ، که انگار گل رزی از پنجره ی باز\nبه اتاق افتاده باشد\nامروز که با همیم\nرو به دیوار کردم\nرز ، رُز دیگر چیست ؟\nآیا رز ، گل است ؟ شاید سنگ باشد\nروزها ، همه زودگذرند\nچرا ترس ، این همه اندوه بی‌دلیل برای چیست ؟\nهیچ چیزی همیشگی نیست\nفردا که بیاید ، امروز فراموش شده است\nهر دو خندان\nخود را با طالع و سرنوشت‌مان هماهنگ می کنیم\nهر چند باهم متفاوتیم\nمثل دو قطره ی آب زلال", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "به آن‌هایی که عاشق‌شان نیستم", "link": "https://echolalia.ir/%d8%a8%d9%87-%d8%a2%d9%86%e2%80%8c%d9%87%d8%a7%db%8c%db%8c-%da%a9%d9%87-%d8%b9%d8%a7%d8%b4%d9%82%e2%80%8c%d8%b4%d8%a7%d9%86-%d9%86%db%8c%d8%b3%d8%aa%d9%85/", "poem": "به آن‌هایی که عاشق‌شان نیستم\nخیلی مدیونم\nاحساس آسودگی خاطر می‌کنم\nوقتی می‌بینم کس دیگری به آن‌ها بیشتر نیاز دارد\n شادم از این که\nخواب‌شان را پریشان نمی‌کنم\n آرامشی که با آن‌ها احساس می‌کنم،\nآزادی که با آن‌ها دارم،\nعشق، نه می‌تواند بدهد،\nنه بگیرد\nبرای آمدن‌شان به انتظار نمی‌نشینم،\nپای پنجره، جلوی در\nمثل یک ساعت آفتابی صبورم\nمی‌فهمم\nآن چه را عشق نمی‌تواند درک کند،\nو می‌بخشایم\nبه طوری که عشق ، هرگز نمی‌تواند\nاز دیدار، تا نامه\nفقط چند روز یا هفته است،\nنه یک ابدیت\nمسافرت با آن‌ها همیشه راحت است،\nکنسرت‌ها شنیده می‌شوند،\nکلیساها دیده می‌شوند،\nمناظر به چشم می‌آیند\nو وقتی هفت کوه و دریا\nبین‌مان قرار می‌گیرند،\nکوه‌ها و دریاهایی هستند\nکه در هر نقشه‌ای پیدا می‌شوند.\nاز آن‌ها متشکرم\nکه در سه بعد زندگی می‌کنم،\nدر فضایی غیرشاعرانه و غیراحساسی،\nبا افقی که تغییر می‌کند و واقعی است.\nآن‌ها خودشان هم نمی‌دانند\nکه چه کارهایی می‌توانند انجام دهند.\nعشق درباره‌ی این موضوع خواهد گفت:\nمن مدیون‌شان نیستم", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "آن یک نفر", "link": "https://echolalia.ir/%d8%a2%d9%86-%db%8c%da%a9-%d9%86%d9%81%d8%b1/", "poem": "تاریخ\nتعداد مردگانش را رند می‌کند\nهزار و یک نفر\nتبدیل می‌شود به هزار نفر\nگویی آن یک نفر\nهرگز وجود نداشته است", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "مرزهای خاکی آدم‌ها", "link": "https://echolalia.ir/%d9%85%d8%b1%d8%b2%d9%87%d8%a7%db%8c-%d8%ae%d8%a7%da%a9%db%8c-%d8%a2%d8%af%d9%85%e2%80%8c%d9%87%d8%a7/", "poem": "آه چقدر مرزهای خاکی آدم‌ها ترک‌دارند!\nچقدر ابر، بی‌جواز از فراز آن‌ها عبور می‌کند.\nچقدر شن می‌ریزد از کشوری به کشور دیگر\nچقدر سنگ‌ریزه با پرش‌هایی تحریک‌آمیز!\nآیا لازم است هر پرنده‌ای را که پرواز می‌کند\nیا همین حالا دارد روی میله‌ی عبور ممنوع می‌نشیند، ذکر کنم؟\nکافی‌ست گنجشکی باشد، دمش خارجی است و\nنوکش اما هنوز این‌جایی‌ست\nو هم‌چنان و هم‌چنان وول می‌خورد!\nاز حشرات بی‌شمار کفایت می‌کنم به مورچه.\nسر راهش میان کفش‌های مرزبان\nخود را موظف نمی‌داند پاسخ دهد به پرسش از کجا به کجا.\nآخ تمام بی‌نظمی را ببین\nگسترده بر قاره‌ها!\nآخر آیا این مندارچه‌ای نیست که از راه رود\nصدهزارمین برگچه را از ساحل روبه‌رو می‌آورد به قاچاق؟\nآخر چه کسی جز ماهی مرکب با بازوی گستاخانه درازش\nتجاوز می‌کند از حدود آب‌های ساحلی؟\nآیا می‌شود راجع به نظمِ نسبی صحبت کرد؟\nحتا ستارگان را نمی‌توان جابه‌جا کرد\nتا معلوم باشد کدام‌یک برای چه کسی می‌درخشد؟\nو این گستره‌ی نکوهیدنی مه!\nو گرد و خاک کردن دشت بر تمام وسعتش،\nگو اصلن نباشد به دو نیم!\nو پخش صداها در امواج خوش‌خرام هوا:\nفراخوان به جیغ و غلغل‌های پر معنا!\nتنها آن‌چه انسانی است می‌تواند بیگانه شود.\nمابقی، جنگل‌های آمیخته و فعالیت زیرزمینی کرم و موش و باد در زمین.", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "هیچ چیز دوبار اتفاق نمی افتد", "link": "https://echolalia.ir/%d9%87%db%8c%da%86-%da%86%db%8c%d8%b2-%d8%af%d9%88%d8%a8%d8%a7%d8%b1-%d8%a7%d8%aa%d9%81%d8%a7%d9%82-%d9%86%d9%85%db%8c-%d8%a7%d9%81%d8%aa%d8%af-%d9%88%db%8c%d8%b3%d9%84%d8%a7%d9%88%d8%a7-%d8%b4/", "poem": "هیچ چیز دوبار اتفاق نمی افتد\nو اتفاق نخواهد افتاد. به همین دلیل\nناشی به دنیا آمده ایم\nو خام خواهیم رفت.\nحتا اگر کودن ترین شاگردِ مدرسه ی دنیا می بودیم\nهیچ زمستانی یا تابستانی را تکرار نمی کردیم\nهیچ روزی تکرار نمی شود\nدوشب شبیه ِ هم نیست\nدوبوسه یکی نیستند\nنگاه قبلی مثل نگاه بعدی نیست\nدیروز ، وقتی کسی در حضور من\nاسم تو را بلند گفت\nطوری شدم، که انگار گل رزی از پنجره ی باز\nبه اتاق افتاده باشد.\nامروز که با همیم\nرو به دیوار کردم\nرز! رز چه شکلی است؟\nآیا رز، گل است؟ شاید سنگ باشد\nای ساعت بد هنگام\nچرا با ترس بی دلیل می آمیزی؟\nهستی پس باید سپری شوی\nسپری می شوی زیبایی در همین است\nهر دو خندان ونیمه در آغوش هم\nمی کوشیم بتوانیم آشتی کنیم\nهر چند باهم متفاوتیم\nمثل دو قطره ی آب زلال\nمجموعه: آدم ها روی پل\nترجمه مارک اسموژنسکی، شهرام شیدایی، چوکا چکاد", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "یک صدای اشتباه گرفته اید در گوشی تلفن؟", "link": "https://echolalia.ir/%db%8c%da%a9-%d8%b5%d8%af%d8%a7%db%8c-%d8%a7%d8%b4%d8%aa%d8%a8%d8%a7%d9%87-%da%af%d8%b1%d9%81%d8%aa%d9%87-%d8%a7%db%8c%d8%af-%d8%af%d8%b1-%da%af%d9%88%d8%b4%db%8c-%d8%aa%d9%84%d9%81%d9%86%d8%9f/", "poem": "هر دو بر این باورند\nکه حسی ناگهانی آنها را به هم پیوند داده.\nچنین اطمینانی زیباست،\nاما تردید زیباتر است.\nچون قبلا همدیگر را نمی‌شناختند،\nگمان می‌بردند هرگز چیزی میان آنها نبوده.\nاما نظر خیابان‌ها، پله‌ها و راهروهایی\nکه آن دو می‌توانسته اند از سال‌ها پیش\nاز کنار هم گذشته باشند، در این باره چیست؟\nدوست داشتم از آنها بپرسم\nآیا به یاد نمی آورند\nشاید درون دری چرخان\nزمانی روبروی هم؟\nیک ببخشید در ازدحام مردم؟\nیک صدای اشتباه گرفته اید در گوشی تلفن؟\nولی پاسخشان را می‌دانم.\nنه، چیزی به یاد نمی‌آورند.\nبسیار شگفت‌زده می‌شدند\nاگر می دانستند، که دیگر مدت‌هاست\nبازیچه‌ای در دست اتفاق بوده‌اند.\nهنوز کاملا آماده نشده\nکه برای آنها تبدیل به سرنوشتی شود،\nآنها را به هم نزدیک می‌کرد دور می‌کرد،\nجلو راهشان را می‌گرفت\nو خنده شیطانی‌اش را فرو می‌خورد و\nکنار می‌جهید.\nعلائم و نشانه‌هایی بوده\nهر چند ناخوانا.\nشاید سه سال پیش\nیا سه شنبه گذشته\nبرگ درختی از شانه ی یکی‌شان\nبه شانه ی دیگری پرواز کرده؟\nچیزی بوده که یکی آن را گم کرده\nدیگری آن را یافته و برداشته.\nاز کجا معلوم توپی در بوته های کودکی نبوده باشد؟\nدستگیره‌ها و زنگ درهایی بوده\nکه یکی‌شان لمس کرده و در فاصله‌ای کوتاه آن دیگری.\nچمدان‌هایی کنار هم در انبار.\nشاید یک شب هر دو یک خواب را دیده باشند،\nکه بلافاصله بعد از بیدار شدن محو شده\nبالاخره هر آغازی\nفقط ادامه‌ایست\nو کتاب حوادث\nهمیشه از نیمه آن باز می شود", "poet_nationality": "لهستان", "poet_name": "ویسلاوا شیمبورسکا", "poet_link": "https://echolalia.ir/category/sher/poets-poland/wislawa-szymborska/"}
{"title": "تویی همان آوا", "link": "https://echolalia.ir/%d8%aa%d9%88%db%8c%db%8c-%d9%87%d9%85%d8%a7%d9%86-%d8%a2%d9%88%d8%a7/", "poem": "تویی همان آوا\nکه پاسخ می‌دهی\nبه ندای من\nبی این صدا\nهیچ شعری نمی‌تواند\nمجذوب خود کند پژواکی را\nکه می‌آمیزد\nزمزمه‌ی عشاق را\nبه غبار قرون\nتو همانی\nکه با او واژه به واژه\nمی‌بافم اندامِ سرودمان را\nو پیوند می‌گیرم با او\nو قیاس می‌کنم\nقیاس‌ناپذیر همیشه پابرجا را\nبا سحری ناپایدار\nکه قادر به مردن نیست\nبه چشمم\nتو کنتس طرابلسی\nهمانگونه که گرگ‌بانوی پُنتیه\nو من از راه جاده‌های انتاکیه\nعازم زیارتم\nآنجا که لابلای سنگ‌های پروانس\nبه هیأت گرگ درآمده‌اند خنیاگران\nمعمایی تو\nاز دور می‌بینی\nکه می‌آیم، اما\nعریان می‌شوی بی‌پروا\nعشق و شعر ناگزیرند\nترجمه: سارا سمیعی", "poet_nationality": "فرانسه", "poet_name": "آندره ولتر", "poet_link": "https://echolalia.ir/category/sher/french-poets/andrew-volter/"}
{"title": "آستانه‌ ای نیست دیگر", "link": "https://echolalia.ir/%d8%a2%d8%b3%d8%aa%d8%a7%d9%86%d9%87%e2%80%8c-%d8%a7%db%8c-%d9%86%db%8c%d8%b3%d8%aa-%d8%af%db%8c%da%af%d8%b1/", "poem": "آستانه‌ ای نیست دیگر\nدیگر نه خانه‌ای‌ست\nو نه اردو و آتشی\nسپیده‌دم دست چپ‌ تو\nشامگاه دست راست‌‌ات را\nدر آغوش می‌کشد\nروز به غباری بدل می‌شود\nو شب حکمرانی می‌کند\nمیان جان تو\nکه گمان نمی‌کنم در عذاب باشد\nو جسم‌ات\nکه در ارتفاعات\nسکنی گزیده‌ است\nهیچ کوفتگی‌ای\nدر میان نیست\nهیچ جراحتی\nتو راه می‌گشایی\nبه سوی پیشگویان، شفاف\nشاید\nبا ناخن‌هایت\nزمان را خراش دهی\nفالی که حامل معجزه است\nساکن مشرق است\nستاره‌ی نوین\nآن‌جا که زندگی جادویی‌ات\nنوید می‌دهد:\nهوس و پیام غیبی رستاخیزی بی‌مانند را\nرستاخیزی که نامی ندارد", "poet_nationality": "فرانسه", "poet_name": "آندره ولتر", "poet_link": "https://echolalia.ir/category/sher/french-poets/andrew-volter/"}
{"title": "با من حرف می‌زنی", "link": "https://echolalia.ir/%d8%a8%d8%a7-%d9%85%d9%86-%d8%ad%d8%b1%d9%81-%d9%85%db%8c%e2%80%8c%d8%b2%d9%86%db%8c-%d8%a2%d9%86%d8%af%d8%b1%d9%87-%d9%88%d9%84%d8%aa%d8%b1/", "poem": "با من حرف می‌زنی\nآنقدر نزدیک\nکه می‌‌شنوم\nآنچه را نمی‌خواهم گوش کنم\nمی‌خندی تا آزارم دهی\nمی‌رقصی آنسوتر از صبح\nسربه‌هوا بازی می‌کنی\nمرا در‌آغوش می‌کشی\nو در گوشم زمزمه‌ میکنی: « عشق\nتو باید در بالاترین ارتفاع زندگی کنی »\nترجمه: سارا سمیعی", "poet_nationality": "فرانسه", "poet_name": "آندره ولتر", "poet_link": "https://echolalia.ir/category/sher/french-poets/andrew-volter/"}
{"title": "نین آرام صدایت", "link": "https://echolalia.ir/the-echo-of-your-voice/", "poem": "طنین آرام صدایت\nبه گوش می‌رسد \nچونان آواز پرنده‌ای در بند\nکه خواب را از سر می‌پراند.\nنگاه‌ات را در می‌یابم\nو چشمان نیل‌گون‌ات\nدر اشتیاق تو\nروح‌ام را می‌فرازد.\nچه خوش می‌گریم \nدر میانه‌ی شادمانی‌ام:\nآه، تا در بَرَت گیرم\nجایی حوالی قلب‌ام.", "poet_nationality": "روسیه", "poet_name": "میخائیل لرمانتاف", "poet_link": "https://echolalia.ir/category/sher/russian-poets/mikhail-lermontov/"}
{"title": "عشق سوخته", "link": "https://echolalia.ir/burnt-love/", "poem": "نه \nدیگر چنان پُر شور \nدوستت نمی‌دارم \nچرا که تابش زیبایی‌ات \nبرای من نیست \nدر تو \nرنج‌های گذشته‌ام را \nدوست می‌دارم \nو جوانیِ از دست‌رفته‌ام را\nهرچند گه‌گاه \nنگاهْ مبهوت می‌دارم به چشمانت \nآرام \nو نهفته \nمُدام با خود سخن ساز می‌کنم \nاما نه با تو \nکه با قلب خود می‌گشایم \nرازناکیِ سینه را\nدر سیمایت \nسیمای دیگری را می‌جویم \nدر لب‌هایت \nلب‌هایی که دیری‌ست خاموشند \nو در چشمانت \nآتشِ مرده‌ی چشمانی دیگر را.\nاز کتاب شعر روس عصر طلایی و عصر نقره‌ای", "poet_nationality": "روسیه", "poet_name": "میخائیل لرمانتاف", "poet_link": "https://echolalia.ir/category/sher/russian-poets/mikhail-lermontov/"}
{"title": "ابر‌های سیاه", "link": "https://echolalia.ir/black-clouds/", "poem": "آی ابرکان سیاه \nآوارگانِ جاودان به راه! \nبا دشت نیلگون \nچون زنجیر دُر، کنون \nشتابان می‌روید \nچون من که به تبعید \nاز شمال محبوب \nبه سوی جنوب.\nچه‌کس بیرون‌تان رانده؟ \nاِی زائران ناخوانده! \nحکم سر نوشت بوده‌ است \nیا دستی بد سرشت؟ \nحسادتی پنهان \nیا افترای نیش‌دار رفیقان؟ \nو شاید جنایتی دیده‌اید \nکه این رنج راه را بر خود خریده‌اید؟\nنه \nشما دل‌گیر از کشت‌زاران بی‌حاصلید… \nشما با شوق‌ها و رنج‌ها بیگانه‌اید \nشما جاودانه سردید \nجاودانه رها \nشما را نه وطنی‌ست \nو نه تبعیدی.\nاز کتاب شعر روس عصر طلایی و عصر نقره‌ای", "poet_nationality": "روسیه", "poet_name": "میخائیل لرمانتاف", "poet_link": "https://echolalia.ir/category/sher/russian-poets/mikhail-lermontov/"}
{"title": "دعا", "link": "https://echolalia.ir/%d8%af%d8%b9%d8%a7/", "poem": "من\nای مادر آسمانی\nاینک به دعا نشسته‌ام\nبه تمثالت\nای مریم نورانی\nنز برای درمانی\nیا که نبردی در این عالمِ فانی\nنز برای سپاس و توبه\nیا پشیمانی\nنز برای خویش\nوین روح خشک بیابانی\nبل برای روحی آواره\nدر این دریای بی‌نشانی\nبه تو می‌سپارم این قدیسه را\nآری\nبه تو، ای پناه گرمِ دنیای خزانی.\nبه روح لایقش اما\nکرامتی عطا کن جاودانی\nو او را مرحمت دار\nتوش و توانی\nجوانی‌اش قرین سعادت\nو پیری‌اش قرین آرامی\nو قلبی\nخالی از نفرت انسانی\nو یک جهان\nامید نورانی.\nوقت بدرود فرا می‌رسد آیا\nبه صبحی پر خروش\nیا شبی ظلمانی ؟\nامّا تو برای بستر اندوهش\nبرای روح زیبایش\nبهترینِ فرشته را نازل کن\nچونان که تو دانی.\nترجمه \nاز کتاب عصر طلایی و عصر نقره‌ای\nارسال کننده سالار یزدانی", "poet_nationality": "روسیه", "poet_name": "میخائیل لرمانتاف", "poet_link": "https://echolalia.ir/category/sher/russian-poets/mikhail-lermontov/"}
{"title": "رویا", "link": "https://echolalia.ir/%d8%b1%d9%88%db%8c%d8%a7/", "poem": "در ژرفای دره‌ی داغستان\nگرمای ظهر بود و\nمن\nناجُنب به زخم گلوله‌ای\nافتاده بودم\nاز شکاف عمیق سینه‌ام\nهنوز بخار برمی‌خواست\nو خونم\nقطره قطره سر ریز می‌کرد\nافتاده بودم تنها\nبر شن‌های دره\nو مرا صخره های بلند در میان داشت\nآفتاب به شعله‌ی سوزانش\nبر تارک آن‌ها می‌تابید\nو بر من هم\nکه در خواب مرگ بودم\nآتش می‌پاشید\nپس آنگاه به رؤیا دیدم\nچراغ های تابانی را\nبر سفره‌ی سوری که در دیارانم به پا بود\nو در پوشش گل‌ها، زنانی آمدند\nکه در میان کلامشان\nاز من سخن می‌راندند\nدر آن میانه یکی شان\nغوطه‌ور در خیال\nهم سخن آنها نبود و\nلب فرو بسته بود\nجان شکوفان او\nدر رؤیایی تار نظاره می‌کرد\nآن‌چه را که جزء خدایش نمی‌داند\nدر رؤیای او\nدره‌ی داغستان بود\nو آن جسد افتاده‌اش\nآشنا می‌نمود\nجسدی که\nخون سردش جاری بود\nاما از شکاف سینه‌اش\nهنوز بخار بر می‌خاست\n۱۸۴۱\nترجمه‌ از حمید‌رضا_آتش_بر‌آب\nاز کتاب شعر روس (عصر طلایی و نقره‌ای ) – انتشارات نی\nارسال کننده سالار یزدانی", "poet_nationality": "روسیه", "poet_name": "میخائیل لرمانتاف", "poet_link": "https://echolalia.ir/category/sher/russian-poets/mikhail-lermontov/"}
{"title": "چه دست هایی داری، شبیه بوسه", "link": "https://echolalia.ir/your-hands-like-a-kiss/", "poem": "برای شنیدن نسخه صوتی احتمالا نیاز به فیلتر شکن باشد👇🏿\nصدای کف زدنت کبک‌های کیهانی را برای من که زمینی هستم بیدار می‌کند \nمنی که دست ندارم چگونه کف بزنم؟ \nولی شکفته بادا لبان من که نیمه‌ماهِ نیم‌رخانِ تو را شبانه می‌بوسند \nفدای تو دو چشم من که چشم‌های تو را خواب دیده‌اند\n‌ببینمت تو کجایی که چهره‌ات باغی است \nکه از هزار پنجرۀ نور می‌وزد هر صبح، \nو شانه‌های تو آنجا چه ابرهای سپیدی که بر بلندی آنها چه تاج چهره چه خورشیدی! \nمنی که دست ندارم چگونه کف بزنم!\nبه من بگو که کجا می‌روی پس از آن وقتها که رؤیاها تعطیل می‌شوند وَ ما به گریه روی می‌آریم \nو،گریه به رو، کجا؟ \nو سایه پشت سرت چیست در شب این که شعر من است که از پشت پای تو می‌آید \nچه دست‌هایی داری \nشبیه بوسه!\nو خاک از تو که لبریز می‌شود ببین چه جلگه‌ای آنجا که شانه می‌خورد از بوسه‌ها و نسیم \nکدام دست نیی چون تو را زده قط \nشبیه بوسه چه انگشتهای سبزی داری! \nنرو \nبه من بگو که کجا می‌روی پس از آن وقتها که رؤیاها تعطیل می‌شوند وَ ما به گریه روی می‌آریم \nو،گریه به رو،کجا؟ \nبمان! \nمنی که دست ندارم چگونه کف بزنم؟\nشعر «ستایش» از دفتر «خطاب به پروانه‌ها»", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "پیغمبری که خدایش از خویش رانده", "link": "https://echolalia.ir/a-prophet-without-god/", "poem": "شیدایی خجسته که از من ربوده شد \nبا مکرهای شعبده باز سپیده‌ای که دروغین بود- \nپیغمبری شدم که خدایش او را از خویش رانده بود \nمسدود مانده راه زبان نبوتش \nمن آن جهنمم که شما رنج‌هایش را در خواب‌هایتان تکرار می‌کنید \nخورشید، هیمه‌ای است مدور که در من است\nیک سوزش مکرر پنهانی همواره با من است\nو چشم‌های من، خاکستری‌ست که از عمق‌های آن\nققنو س‌های رنج جهان می‌زایند \nتنهایم \nاز آن زمان که شیدایی خجسته‌ام از من ربوده شد \nاینک منم \nمردی که در صحاری عالم گم شد \nمردی که بر بنادر میثاق و آشتی بیگانه ماند \nمغروق آب‌های هزاران خلیج دور \nپیغمبری که خواب ندارد\nچون شانه‌های شاد بلندش تعطیل شد تعطیل شد زیبایی جهان \nآن بغبغوی داغ در ایوان عاشقان \nآن چشمه‌سار پچپچه کارام می‌خلید در صبحدم در گوش هوش تعطیل شد \nسودای نرم زخمه به تار بزرگوار در شامگاه تعطیل شد \nتاریکی جهان حق من است… \nحق من است تاریکی جهان…\nبخش از شعر «ماه» از دفتر «خطاب به پروانه‌ها»", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "مرا می‌گُدازد غمی که از تو می‌بارد", "link": "https://echolalia.ir/burns/", "poem": "ستاره مثل تو نیست تو مثل ستاره نیستی \nو آسمان که شکل تو نیست و تو که شکل آسمان نیستی \nغمی که از تو می بارد مرا می‌گدازد \nبهار مثل تو نیست تو مثل بهار نیستی\nزیرا تو در نسیم ایستادی و می‌سوزی \nبرهنه پای زیبای من که روی حصیر ایستاده خوابیده و می‌سوزد \nغمی که از تو می‌بارد مرا\nو جنگ جنگل و جادو که از تو می‌گذرد \nو با نگاه تو انگشترم آتش گرفت\nو هیچ چیز مثل تو نیست و هیچ آدم دیگر شبیه تو نیست \nبرهنه پای زیبای من که روی حصیر ایستاده خوابیده و می‌سوزد \nو زیبایی که پشت آهویی بلند ایستاده مشتعل از مفصل ستاره و دریا و می‌شتابد و می‌سوزد\nمرا می‌گدازد غمی که از تو می‌بارد \nو هیچ رویایی به شکل خواب چشم تو نیست نیست\nشعر «می‌سوزد» از دفتر «خطاب به پروانه‌ها و من چرا دیگر شاعر نیمایی نیستم»", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "بدون رؤیتِ تو", "link": "https://echolalia.ir/without-seeing-you/", "poem": "برای شنیدن نسخه صوتی نیاز به فیلتر شکن است 👇🏿\nچنان زلال شود\nآن کسی که تو را یک بار\nفقط یک بار نگاه کند\nکه هیچ‌گاه کسی جز تو را نبیند از پس آن\nحتی اگر هزار بار هزاران هزار چهره را نگاه کند .\nیتیمِ زیبایی خواهد بود این جهان اگر آدم‌هایش\nبدون رؤیتِ تو\nچشم گشوده باشند ‌.\nچگونه جهان به غربتِ ابدی\nدوباره عادت خواهد کرد\nاگر تو را نبیند…", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "دعا کنید که عاشق تمام خواهد شد", "link": "https://echolalia.ir/lover-will-end/", "poem": "دو چشم زنده که از توده های خاکستر \nبسوی زندگی ام منفجر شده ست از عمق \nتمام زندگی ام را، \nپناهگاه شده ست \nبه ریشه های تنم من رجوع خواهم کرد \nرجوع خواهم کرد \nبه مادر تن خود، \nبه ریشه های کهنسال مهربانی خود \nبه سرزمین سپیدارهای عاطفه ها \nبه رد پای شقایق درون پاهایم \nبه آسمانی از کهکشان مینایی \nکه مشرف است به مهتاب روحانی \nرجوع خواهم کردنه ایستادن و در حاشیه \nمیان سایه لمیدن – \nبه قلب جبهه، به میدان، به نیزه و شمشیر \nبه قلب شعله و آتش رجوع خواهم کرد\n-نه ایستادن و در حاشیه \nمیان سایه لمیدن – \nبه قلب جبهه، به میدان، به نیزه و شمشیر \nبه قلب شعله و آتش رجوع خواهم کرد \n-نه ایستادن و در حاشیه \nمیان سایه لمیدن –  \nتنور داغ عمیقی که روح من باشد \nدهان خویش گشاده ست در برابر من \nرجوع خواهم کرد \nبه سنگ های تنور \nبه آفتاب که از عمق می کند دعوت \nبه آسمان که از آن باژگونه می بارد \nستاره هایی از اخگران توفانی\nبه عمق خویش، در آن آفتاب تنهایی \nرجوع خواهم کرد \nدعا کنید که عاشق تمام خواهد شد \nدعا کنید که عاشق تمام خواهد شد \nدعا کنید که عاشق تمام خواهد شد\nاز دفتر غم‌های بزرگ ما- در رثای عشق", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "در پاییز", "link": "https://echolalia.ir/in-autumn/", "poem": "شاخه‌ها را زده اند \nبرگ‌ها را به زمین ریخته‌اند \nو شنیدم که زنی زیر لبش می‌گفت: \n« تو گنهکاری » \nباد باران زده‌ی زرد خزان \n« تو گنهکاری »\nدل من جنگل سبزی بود \nو در آن سر بهم آورده درختان بلند\nشاخه‌ها را زده‌اند \nبرگ‌ها را به زمین ریخته‌اند \nو شنیدم که زنی در دل من می گفت: \n« تو گنهکاری، \nباد باران زده ی زرد خزان \nتو گنهکاری »\nاز دفتر آهوان باغ", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "در مدار شب", "link": "https://echolalia.ir/in-the-orbit-of-the-night/", "poem": "پرنده بدرقه شد \nچه روز شوم فجیعی! \nتمام جاده ی ظلمت نصیب من گردید \nبه خانه باز نگشتم که خانه ویران بود\nدو تا شقیقه، در آنجا \nدو تا شقیقه، دو تا جلاد روح من بودند \nدو تا شقیقه، چو طرارها و تردستان \nدو جبهه، جبهه ی خونین، فراز پیشانی \nگشاده بودند \nدو جبهه، جبهه ی جلادهای تاریکی \nدو تا شقیقه، دو فولاد سرخ تاریخی – \nبه خانه باز نگشتم که خانه ویران بود \nو چشم را به تماشای گریه ها بردم\nبه خانه بازنگشتم کسی نبود آنجا \nو دست های تو – جغرافیای عاطفه ها – \nو دست های تو – جغرافیای جادوها – \nکه مرزهایی از لاله بر خطوطش بود \nشکسته بود \nبه خانه باز نگشتم که خانه ویران بود\nکسوف، مثل زره در زره \nگره گشته، \nبه روی نیلی آن آسمان فرو افتاد \nبه خانه باز نگشتم، کسوف بود آنجا\nچه روز شوم فجیعی، \nچهانِ مرده ی بی بال و پی پرنده ی من \nبه جاودانگی آفتاب، شکاک است \nمن از کرانه ی سایه، \nبه سوی خانه نرفتم \nمن از میانه ی ظلمت \nدرون تیره ترین عمق ها فرو رفتم \nو نور را نشنیدم، \nچرا؟ \nچرا که پرنده، \nپرنده بدرقه شد \nآفتاب شد تشییع \nو بر مدار کلاغان، سکوت حاکم شد\nبه موش های هراسانِ نقب های زمین می مانم \nو با خشونت دندانه های دندانم \nبرای سایه ی وحشت کتیبه می سازم \nکتیبه ای که حروفش \nکه سخت ناخواناست – \nفشار گرسنه ی روح بی پناهان است \nبر این کرانه ی ظلمانی کسوف تمام \nکه روی نیلی آن آسمان فرو افتاد\nدر انجماد جهانگیر \nکه شب به تیره ترین قطب هاش پنهان است \nکجا، کجای جهان روزنی به سوی تو دارد \nز عمق من ز عمق، \nز خیمه های معلق، ز چاه های عمیق  \nعروج پرچم خود را بر آن برافرازم؟ \nمنی که از همه جا آفتاب می خواهم \nو با خشونت دندانه های دندانم \nبرای سایه ی وحشت کتیبه می سازم؟\nاز دفتر مصیبتی زیر آفتاب", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "چراغ سرخ تخیل کنار خرمن پنبه", "link": "https://echolalia.ir/red-imagination-next-to-cotton-pickle/", "poem": "بلندی‌اش که بلندی ناب گیسوهاست \nبه آن صراحت یک استعاره می‌ماند \nکه آفتاب بر آن گرم و نرم تافته باشد\nمن از سلاست دستانش \nتمام زندگی ام را سوال خواهم کرد \nو در سلامت چشمانش \nیتیم ماندگیم را تمام خواهم کرد\nچگونه نرم در آید که گُل، \nکه گُل، \nحتی، \nچو صبح صادق پاهای او نمی آید؟ \nچو بال نرمی پاهای او نمی آید؟\nچگونه نرم در آید که من، \nکه من، \nحتی، \n– منی که منتظرش در تمام شب هستم\nصدای آمدن از شاهراه پایش را \nنمی شناسم از نر مش نیامدنش \nچگونه باز آید، \nچگونه نرم درآید؟\nکنار من که درآید، دو بال می روید: \nدو بال بافته از برف \nدو بال بافته از خواب، خواب کفترها  \nدو بال نرم بر افراشته \nدو بال نرم حمایت \nکنار من که درآید \nجنازه راه می افنتد \nو پله پله از آن پلکان گورستان \nفرود می آید\nکنار من که درآید\nهوای مرده، مقدس، چو آب، می گردد \nهوای مرده نفس می زند \nهوای مرده صلا می دهد ز اعماقش \nجنازه راه می افتد، جنازه می گوید: \nمرا، \nبدور گیسوی طولانیش طواف دهید \nکه من شفای خود از آن ضریح برگیرم\nکنار من که درآید\nتمام ساعت را می ترسم\nلباسهایم حتی می ترسند\nو دستهایم از دستهاش می ترسند\nچرا نترسم آخر، چرا نترسم؟\nچراغ سبز تخیل، \nکنار خرمن پنبه ست \nکه گر بگیرد در من، تمام گردم من؛ \nو آفتاب تموز است در نهایت اوج \nکه گر بگیرد در برف، برف های تمیز \nکه گر بگیرد در من، تمام آب شوم؛ \nو کهکشان غریبی است \nبدور خلوت هذیانی شبانه ی من \nکه گر بگیرد در من، تمام کاه شوم\nو شب که راه بیفتم \nصدای نرمی از آن جویبار بی مانند \nبه من، به لحن غریبی، که چون عبور نسیمی است، \nعبور چلچله ای ، بال بال شب پره ایست \nسکوت‌وار صدا می‌زند: \nنگاه کن! \nدرون خلوت هذیانی شبانه‌ی تو \nدو پای نیمه کج از آفتاب می‌آید \nدو پای نیمه کج از آفتاب می‌آید \nخدای من، همه جا روشن است! \nو شب، شبانه ترین شب، چو صبح صادق و صالح شکفته بر آفاق \nدو پای نیمه کج از آفتاب می‌آید!\nاز دفتر گل بر گستره‌ی ماه", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "به من بگو", "link": "https://echolalia.ir/tell-me/", "poem": "بمن بگو، بگو، \nچگونه بشنوم صدای ریزش هزار برگ را ز شاخه ها؟ \nبمن بگو، بگو، \nچگونه بشنوم صدای بارش ستاره را ز ابرها؟\nمن از درخت زاده ام \nتو ای که گفتنت وزیدن نسیم هاست بر درخت‌ها \nبمن بگو، بگو، \nدرخت را که زاده است؟\nمرا ستاره زاده است \nتو ای که گفتنت چو جویبارهاست، جویبارهای سرد \nبمن بگو، بگو، \nستاره را که زاده است؟\nستاره را، درخت را تو زاده ای \nتو ای که گفتنت پریدن پرنده هاست \nبمن بگو، بگو، \nتو را که زاده است؟\nاز دفتر آهوان باغ", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "بازی تا کی", "link": "https://echolalia.ir/how-long-does-it-play/", "poem": "تا اینکه شبی زنش به خوابش آمد \nچشمانش \nمثل دو بهار سبز، تازه \nتازه روییده \nمثل دو بهارِ ناگهان \nمثلِ \nشعری که به ناگهان بگوید شاعر \nو گفت: \nبازی \nتا کی؟ \nاز کی \nتا کی؟ \nکی برده که بازد در این بازی؟\nاو گفت: فقط بدان کمی پاهایم، \nزخمی است \nقدری قلبم، قلبم\nاما \nدیوار سفید ساده‌ای در مغزم هست \nانگار شبیه آهنی مصقول \nآنگاه بقیه‌اش سراپا معقول \nیک روز اگر برای من فرصت شد \nو حوصله‌ی شنیدنش را هم \nتو \nپیدا کردی \nشاید \nخواهم گفت\nو بعد کسی نبود در خوابش \nمغزش \nویرانه‌ی شهرهای شرقی بود \nچون بلخ و چو نیشابور \nیا ری \nمغزش \nویرانه‌ی شهرهای شرقی بود\nاز دفتر ظل الله", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "بغلی از تنهایی", "link": "https://echolalia.ir/the-lonely-embrace/", "poem": "در خیابان چهار صبح \n هر کسی بامی دارد بر سر \n هر کسی باغی از خواب نهان دارد در سر \n لیک من مثل تو هستم – تنها – \n ای درخت، ای قفس خشک بهاری مدفون! \n سیم پر خار و درخشانی از اخترها، \n دور من، دور تو پیچیده از آفاق جهانی مجهول \n و در این ساعت خاموشی، \n ماه، موجود غریبی ست که شخصیت بی نامی دارد: \n گاه چون صورت نورای قدیسان است \n گاه پستان بلورین زنی است \n خال کوبی شده با نام هزاران مرد \n گاه چون دایره ی پوستی کولیهاست\nماه در خواب مرا می بیند:\n پنج انگشت بپیچیده به پنچ انگشت\n و دو بازو که گرفته ست دو زانو را تنگ\nدر خیابان چهار صبح\n ماه، سبکی ست به مقیاس جدید شعر\n که ز تنهایی شب می شکفد الهامش\n و در این ساعت خاموشی،\n هر کسی بامی دارد بر سر\n هر کسی باغی از خواب نهان دارد در سر\n هر کسی نام و نشانی دارد\nاما من،\nروی این نیمکت سرد خیابان چهار صبح\nپنج انگشت بپیچیده به پنج انگشت\nو دو بازو که گرفته ست دو زانو را تنگ\nبغلی دارم از تنهایی\n(بغلی از تنهایی)\nدیگران نام و نشانی دارند.\nدفتر مصیبتی زیر آفتاب", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "باغ و دریا", "link": "https://echolalia.ir/garden-and-sea/", "poem": "روی برگی\nتو نوشتی: باغ\nروی یک قطره ی باران\nمن نوشتم: دریا، دریا، دریا\nو در آن لحظه زنی\nچشمهایش را\nبه کبوترها\nبخشید\nدفتر شبی از نیمروز", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "خورشیدهای پشت سر مانده", "link": "https://echolalia.ir/the-suns-are-gone/", "poem": "خورشیدهای پشت سر مانده \n گرمی ندارند \n من روزهای یادهایم را به بادی سرد بسپردم\nخورشیدهای پشت سر مانده \n گرمی ندارند\nای کوچه های زرنگار آینه گون جهان کودکی! \n کو آن برهنه پای کودک \n کز خنده هایش، آینه ها، خنده آگین بود؟ \n کو دستهای چون پرنده های زنده؟ \n کو باغ های عطرآگین غمی موهوم؟\nمن اسبهای چوبی خود را به سوی پرتگاهان شفق راندم \n دیدم شبانگاهان وحشت را \nدیدم که در آنجا \n خورشیدهای پشت سر مانده \n گرمی ندارند\nدفتر شبی از نیمروز", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "ما اشکهامان را فشاندیم", "link": "https://echolalia.ir/we-pour-out-our-tears/", "poem": "ز دهکده های جهان من \n بیراهه‌ها از سینه ی متروک گورستان غم ها \n با شاهراه شهرها پیوند می یابند\nما اشکهامان را فشاندیم \n ما دستمال سبز و خیس خویشتن را \n بر نرده‌های زنگدار این ضریح خالی از هر چیز بستیم\nاما غروبی هست در بیرون و صدها مرغ بی نام \n (شاید کبوتر ها و شاید چلچله ها) \n در آسمان پرواز دارند \n ما در غروب نامهامان اشکهامان را فشاندیم\nاز یادهای بامدادان (۱۵) – از دفتر شبی از نیمروز", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "این چه آوازی است؟", "link": "https://echolalia.ir/what-a-song-it-is/", "poem": "من نمی‌دانم \n پشت شیشه‌ها، زیر برگان درختان \n این چه آوازی است می‌رانند عاشق‌های قایقران به سوی من؟ \n این چه آوازی است می‌خوانند به سوی من؟\nو نمی‌دانم کنارم زیر ابر آتشین نور \n کیست می‌خندد چو مستان در سکوت شب به سوی من؟ \n کیست می‌گرید چو مجنون در پناه عشق سوی من؟ \n و نمی‌دانم ز روی دیده‌ام گه رام و نآرام \n کیست می‌رقصد به سوی این دل آرام، نا آرام؟\nمغز من کوهی است، این آواز \nجوشش یک جویبار سرد از ژرفای تاریکی است\nبرف این آواز،\n ذره ذره می‌نشیند بر بلند شاخه‌های پیکرم آرام \n شاخساران درخت پیکرم از برف،\n میوه‌هایش برف،\n چون زمستان‌های دورِ کودکی، دنیای من، رویای من، پر برف\nمن نمی‌دانم چه دستی گاهوارِ عشق ما را می‌تکاند \n و نمی‌دانم که این ناقوس‌های مهر را در شب، \n کیست سوی بازوان و دست‌هایم می‌نوازد؟ \n کیست از اعماق تاریکی به سوی صبحگاه نور می‌آید؟\nپشت شیشه، زیر برگان درختان، من نمی‌دانم، \n این چه آوازی است می‌رانند عاشق‌های قایقران به سوی من؟ \n این چه آوازی است می‌خوانند سوی من؟\nدفتر آهوان باغ", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "چقدر و چند از این پرنده‌ها بغلت داری", "link": "https://echolalia.ir/how-many-of-these-birds-you-carry/", "poem": "از ساندکلاود بشنوید. (شاید نیاز به فـیلـترشـکن دارد) 👇\nچقدر و چند از این پرنده‌ها بغلت داری\n بپروازان همه را\n من آمده‌ام\n آماده‌ام\n از آسمان کاغذ خالی می‌بارد\n آغشته کردی آغشته مرا به خون خود\n بپروازان حالا\n کاشکاش آمد کلاغ‌های جهان نیستند\n و آسمان می‌باراند روح تو را بر روی من\n چقدر و چند ببینم و هیچ‌گاه سیر نشوم\n می‌آمده‌ای انگار با غنچه‌ها از گوش‌هایت\n هر چه با چشم‌هایم تو را بخورم سیر نمی‌شوم\nبسیرانم\n بگو بپرانَندَم و دور تو چرخانَندم\n و دامن‌هایت را بتکان بریزانم \nمن میوه هایم را که پیش مرگ تو باشم\n که بوی گردن آهو را بپیچانم به جانم \n که پیشِ پیش مرگ تو باشم\n «ب»ی شکسته با «الفِ» قد تو می‌رقصد\n حالا همه کلمه آن تو میان من بالای ما\n چقدر و چند از این چیزها بغلت داری چقدر و چند\n به خودت او گفتی مرا به او در خیالش بِغلتان که خوابش با خوابم آید\n حرامیان رؤیاهایم را بیدار کن\n که دروازه‌های زمان باز شده، زن و زمان و زبان همسفر\n و شهر را خبر نکن که جنونش بر سطح رنگ می‌ساید\n جنون من نگرانی‌ست\n مرا به روی انگشتت بچرخان\n بچرخانم\n بچرخانَنمان که هر دو بیماریم\n به کجا که برگردی کجا آن کجاست کجا هم نیست\n در نهاد زن و شادی او اوییدن\n به گردن خود ببوسانم از کجاهایم به ساحل آمده‌ام\n حتی هنوز هم غرق طراوت نامت\n یارم نباش، خودت باشم، خودم باش، خود پیش مرگ تو بودن\n خبر کن موسیقی را که گره‌های انگشتانت به ماه گره خورده‌اند\n که ناخنت هلال ماه شده چیزی نیست\n هلال و ماه در شب واحد بودی چیزی نیست\n مرا به سوی خود بتابان بچین\n رسیده و نرسیده بچین\n و پنجره را باز کن\n جهان به سوی جهان است ببیندت حالا بچینم\n برو به هوا\n به هوای این که من از پشت پا نگرانت شوم\n و آمدی که بیایی بیا\n و چنگ‌وار منحنی‌ام را بگیر و باز بغل کن بزن که بخواند\n بِدَم به من\n بِدَم پهلوهایت را و شانه‌هایت را\n بتوفانم و برنگردانم و هیچم کن هیچکس نداندمان\n و شهر را خبر نکن\n که این که می‌گویم جنون نداند\n و یادگارم کن به دیوارهای هیچ و بنویسانم\n و بگو دیوارها را به زیر پاهایت دراز کنند\n خود را به سوی آسمان مثل همیشه‌ها بِدِرازان\n کسی نداندمان \n من آماده‌ام!\nشعر تمرکز نئشه", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "موهای تو در تارهای حنجره‌ام گیر کرده‌اند", "link": "https://echolalia.ir/%d9%85%d9%88%d9%87%d8%a7%db%8c-%d8%aa%d9%88-%d8%af%d8%b1-%d8%aa%d8%a7%d8%b1%d9%87%d8%a7%db%8c-%d8%ad%d9%86%d8%ac%d8%b1%d9%87%e2%80%8c%d8%a7%d9%85-%da%af%db%8c%d8%b1-%da%a9%d8%b1%d8%af%d9%87%e2%80%8c/", "poem": "موهای تو در تارهای حنجره‌ام گیر کرده‌اند\nاز خواب می‌پرانی‌ام\nحالا مرا دوباره بخوابان\nدر زیر آفتاب بخوابان\nاز دیگران جدا بخوابان\nتنها بخوابان\nو در کنار حفره گنجشکی بخوابان\nو در بهار بخوابان.\nاز پشت سر بیا و،نگاهم کن\nاین‌جا\nآری همین‌جا مرا بخوابان.\nرفتم که رفتن من عین رفتن من باشد\nو فرق داشته باشد با رفتن آن‌دیگران\nحالا تو فرق روح مرا با ناخن‌هایت واکن.\nمن عاشق فرق سرم\nآیینه را هم بر روی من بخوابان\nاغمای آن‌سوی مردن چقدر خوب جزء به جزیی دارد\nحالا من از تو می‌روم و تو می‌روانی‌ام\nتقسیم‌ من به سوی نیست شدن مثل خواب\nزبان که در سکوت صداهاست\nو حالا بی‌بازگشتگی‌ام را کامل کن دیگر نیاوران خوابیده‌ام.\nای آواراننده\nای آورانندگی من را دیگر نیاوران!", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "با توام ایرانه خانم زیبا", "link": "https://echolalia.ir/%d8%a8%d8%a7-%d8%aa%d9%88%d8%a7%d9%85-%d8%a7%db%8c%d8%b1%d8%a7%d9%86%d9%87-%d8%ae%d8%a7%d9%86%d9%85-%d8%b2%db%8c%d8%a8%d8%a7/", "poem": "با توام ایرانه خانم زیبا\nدق که ندانی که چیست گرفتم دق که ندانی تو خانم زیبا\nحال تمامَم از آن تو بادا گر چه ندارم خانه در این جا خانه در آن جا\nسَر که ندارم که طشت بیاری که سر دَهَمَت سر\nبا توام ایرانه خانم زیبا!\nشانه کنی یا نکنی آن همه مو را فرق سرت باز منم باز کنی یا نکنی باز\nآینه بنگر به پشت سر آینه بنگر به زیرزمین با تو منم خانم زیبا\nچهره اگر صد هزار سال بماند آن پشت با تو که من پشت پرده‌ام آنجا\nکاکل از آن سوی قاره‌ها بپرانی یا نپرانی با تو خدایی برهنه‌ام آنجا\nبی‌تو گدایم ببین گدای کوچه‌ی دنیا\nبا توام ایرانه خانم زیبا!\nبا تو از آن جا که سینه به پهلو شود مماس‏ می‌زنم این حرفها\nبا تو از آن جا که خیسی شبنم به روی ز‌ِهار آرزو بنشاند\nبا تو از آن جا که گوش‏ و دگمه‌ی پستان به ماه نشینند\nبا تو از آن جا که می‌شوم موازی تو فاصله یک بوسه بعد فاصله‌ها هیچ\nچشم یکی داری حالا بکن دو چشمی‌اش‏ متوازی آهان متوازی آها\nخواب نبینم تو را که خواب ندارم نخفته خواب نبیند\nبا توام ایرانه خانم زیبا!\nشانه کنی جعدها به سینه‌ی من هیچ نگویم نگویمَمَ گُمَمَم!\nفکر نباشد که فکر کنم فکری هیچم که خوب بگویم نگویمَمَ گُمَمَم\nخاک نگویم به گاوها و پرستوها ابر نگویم\nابر نگویم به شب‌پره‌ها جغدها و شانه به سرها\nفکری هیچم شعر نگویم به چشم باز ماه نگویم که ذوزنقه ماه نگویم\nهیچ نگویم نگویمَم گُمَمَم\nزانو اگر زن نباشد اگر زن\nپهلو اگر زعفران نباشد اگر زن هیچ نگویم\nوای که از شکل شکلدار چه بیزارم شانه‌ی آشفتنم کجاست خانم زیبا؟\nبا توام ایرانه خانم زیبا!\nغم که قلندر نشد همیشه‌ی زخمی\nرو که به دریا نشد\nصبح که خونین نشد آن همه سر آن همه سینه خود نه چنانم طشت بیارید\nسر که به جنگل زند برگ به اجساد\nرو که به دریا نشد\nحال که فرخنده باد خنجر تبعید و داغگاه گلویم جای گُمَمگاه خون که سرایم\nکشته که بودم تو را چرا دوباره کشتی‌ام آخر، فلان فلان شده خانم خانم زیبا\nبا توام ایرانه خانم زیبا!\nگوش‏ چه کوچک شود که آب بخوابد سپیده باز بداند مثل دو شب چشم خانم زیبا\nهیچ نگویم که خوب بداند\nفکری هیچم که سوت زنم جا\nشانه‌ی آشفتنم که شنیدی\nروحِ برآشفتنم که گوشه‌های سقف تو لیسیدنم که شیشه شکست\nواژه به بالا فکندنم به یاد نداری؟ زیرِزمین روی سرم گذاشتنم\nچشم تو را دیدن از پس‏ شانه پشت به دریا و فرش‏ متنهای چه شادی\nپس‏ بتوان! آه! باز هم بتوان! خویش‏ را بتوانان!\nزیرِزمین روی من همه بو مویه‌ی بوسم حرفِ ندانَم\nپس‏ بتوانان مرا که هیچ می‌چَمَدم سوی فکری هیچم\nباغ دگر شد مرغ سخر خواند خانم زیبا\nبا توام ایرانه خانم زیبا!\nعادت این پشت سر نِگهیدن، خانم زیبا!\nهیچ نمی‌افتد از سرم\nعادت این پرده را کنار زدن از پنجره\nدیدن آنها آنها آنها خنجرشان گورزاد خدایی چگونه هیچ نمی‌افتد از سرم\nعادت این جیغهای تیزِ به پایان نیامده که سر بدهم سر\nمن مگر این مرگهای جوان را مُردَم؟\nمن مگر این خونِ ریخته‌ام؟ جنگل درندگان محاصره در خواب چشم غزالی\nمن مگر این؟\nعادت این گونه گفتن این حرفها به شیوه‌ی این شیوه‌های نگفتن\nباز چگونه؟ که هیچ به هرگز که خاک به خورشید و من به زن و زن او آن جا\nبا توام ایرانه خانم زیبا!\nخواستنی‌تر شدم درون خویش‏ تا که بیایی که عشق بیاید\nمحو شدم چون کف دریا که خفته سر دَهَم آواز\nمثل نهنگی به رنگ غایبِ مخفی\nماه شناور به کفه‌های سُرینش‏ بی که بداند\nماهی از آن رو به شکل چشم تو باشد\nگفتن این مردن زیبا در اوج در آن زیر زیر‌ِ جهان\nراز که سبابه‌ای است بر آن لهله حلقه گوشت که حلقه\nمن که نخواهم نوشت که مُردَم خویشتنیدی مرا که خوب بنوشم زیر زمین را\nمن که نخواهم نوشت خانم زیبا!\nبا توام ایرانه خانم زیبا!\nاین عدسیها دریا باران زیر زمین سه\nاین عدسیها دریا را می‌بینند\nاین عدسیها باران را می‌بینند\nاین عدسیها زیر زمین را می‌بینند\nزیرزمینِ سه را چگونه را ببینند؟\nدور دور دورنگر مثل باد مثل پرنده وَ زَن\nمن که نخواهم نوشت که می‌میرم\nمن که نخواهم نوشت باز در آن زیر زمینم\nمن که نخواهم نوشت خستگی آورده این فضای باز تلألؤ\nچهره‌ی مخدوش‏ و خونِ نگاهت\nخنده‌ی قیقاج و خُردی لبها و بعد رَنده‌ی لیمو و ناخن انگشت‌های به آن نیکی\nبچه شدن مثل بال پرنده\nگریه‌ی آن زیر زیر زمینِ سه پس‏ چکنم گفتنت از زیر\nهوش‏ درخشان لحظه لحظه‌-جدایی\nمن چکنم بی‌تو من چکنم گفتن و آن خانم زیبا\nگفتن این را که هرچه تو گویی کنم\nراه ندادن به زیرزمین شکل‌های جدایی را\nخواستن از ته\nاو به تو من با شما و ما همه با هم رو به تو تا تَه\nراه به دریاچه زدن ترعه‌ی سفلای زیرزمین را زدن بوسه زدن سه\nچشم گشوده در آبهای زیر زمین تو پشت به خورشید و ماه خفتن\nدیدن آن رنده‌ی لیمو و ناخن انگشت‌های نیک\nروح به دندان گرفته از جگر دوست داشتن فرو رفتن\nبعد در‌ِ نیمهِ باز را دیدن و، رفتن\nخفتن و مردن درون چشم‌هایی که در بُراده‌‌ی خونین مژگان می‌گریند آی وطن!\nخنجری از عشق روی نی‌نی تنها نگاه که با من ماند زن! های وطن!\nپس‏ چکنم گفتن لبهای خوب گزیده خون لثه لای ستاره زیرزمین! زن!\nگفتن آن کلمه‌ی خونین عشق که تنها ما،‌ – پس‏ چکنم من؟ – توان گفتن یا شنیدنش‏ را داشته، داریم\nاو به تو من با شما و ما همه با هم رو به تو تا ته\nهجّی لالای شبنم و اعماق درزهای جلادار\nروح سپردن به خلوت بی‌فکری\nمن چکنم بی تو من چکنم وَ‌زنِ این چکنم بی تو من چکنم را من چکنم خانم زیبا؟\nبا توام ایرانه خانم زیبا!\nروز که افیونی توام شب که تو افیونی منی جا نگدازی مرا که می‌دوم از خود\nموموی لب گوش‏ زیر زمین باز هم\nشب که توییدم تو را و روز منیدنی مرا و خوب توییدم آنها را حال من از این بهار‌ِ یک\nپس‏ بتوان! باز هم بتوانان! زیر زمینجانِ اوشُدگی در بهار‌ِ یک\nجمعه‌ی ما لای هفته‌ی رانها روش‏ بگویم روشَم و روشَم خانم زیبا\nخاطره‌ای از تو هیچ نیاید خویش‏ بیایی عور بیایی فکری هیچم کنی هم تو کنارم\nبا توام اِی . . .\nدق که ندانی که چیست گرفتم دق که ندانی تو خانم زیبا!\nبا توام ایرانه خانم زیبا!\nجا نگدازی مرا که می‌دوم از خود زیرزمین! آی وطن! زن!\nارسال‌کننده سالار یزدانی", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "تو چه دوست داشتنی هستی ای زن", "link": "https://echolalia.ir/question/", "poem": "تو چه دوست داشتنی هستی ای زن!\nعلی‌الخصوص\nزمانی که در فاصله‌ی دو شکنجه به خوابم می‌آیی.\nقلبم البته تندتر می‌زند\nاما نمی دانم\nآیا به‌دلیلِ این رویای سبز شکوفان است؟\nیا به دلیلِ شکنجه‌ای که در انتظار شانه‌های لرزان؟\nهمیشه از خود می‌پرسم:\nچرا لحظاتی را که با تو نبودم با تو نبودم؟\nو در فاصله‌ی دو شکنجه\nاین پرسش پیوسته در برابرم مثل نگاه مرموزی می‌ایستد:\nآیا زمانی خواهد رسید\nکه من باز به اختیار خود در کنار تو باشم\nیا در کنار تو نباشم؟\nآن‌گاه چگونه ممکن است فکر کنم که نخواهم\nکه حتی لحظه‌ای در کنار تو نباشم؟\n \nظل الله ۱۳۵۸", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "من مکیده ام ز قلب او، هزار آرزوی او", "link": "https://echolalia.ir/%d9%85%d9%86-%d9%85%da%a9%db%8c%d8%af%d9%87-%d8%a7%d9%85-%d8%b2-%d9%82%d9%84%d8%a8-%d8%a7%d9%88%d8%8c-%d9%87%d8%b2%d8%a7%d8%b1-%d8%a2%d8%b1%d8%b2%d9%88%db%8c-%d8%a7%d9%88/", "poem": "به جز دو دست من، دو چشم من، لبان من \nبه جز دو دست او، دو چشم او، لبان او \nکس از کسان شهر را خبر نشد \nکه من مکیده ام ز قلب او، هزار آرزوی او \nکس از کسان شهر را خبر نشد \nکه این درخت خشک را \nمن آفریده ام\nکس از کسان شهر را خبر نشد \nکه آبشار شیشه ها فرو شکست و ریخت \nو یک زن از خرابه های قلب من رمید \nو مردی از خرابه های قلب او گریخت\nبه جز دو قلب ما، درون خانه ای ز خانه های شهر، \nکس از کسان شهر را خبر نشد \nکه کشتن است عشق، عشق کشتن است \nکس از کسان شهر را خبر نشد \nکه مردن است عشق، عشق مردن است\nکنون برهنه ایستاده ام میان چار راه شهر \nشفای من، درون خانه ای ز خانه های شهر نیست  \nشفای من درون قلب عابران چار راه نیست \nشفای من درون ابرهای روی کوه هاست \nشفای من درون برف هاست\nبرهنه ایستاده ام میان چار راه شهر \nببار! هان ببار! هان ببار، ابر! و نعره می زنم \nکه گرچه مرده قلب من، ولی نمرده روح من \nببار! هان ببار! هان ببار، ابر\nشعر برهنه‌ای در چار راه – دفتر آهوان باغ", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "از هوش می‌روم", "link": "https://echolalia.ir/%d8%a7%d8%b2-%d9%87%d9%88%d8%b4-%d9%85%db%8c%d8%b1%d9%88%d9%85/", "poem": "معشوقِ جان، به بهار آغشتۀ منی \nکه موهای خیس‌ات را خدایان بر سینه‌ام می‌ریزند و مرا خواب می‌کنند \nیک روزَمی که بوی شانۀ تو خواب می‌بَردم \nمعشوقِ جان، به بهار آغشتۀ منی تو شانه بزن \nهنگامۀ منی \nمن دست‌های تو را با بوسه‌هایم تُک می‌زدم \nمن دست‌های تو را در چینه‌دانم مخفی نگاه داشته‌ام \nتو در گلوی من مخفی شدی \nصبحانۀ پنهانی منی وقتی که نیستی \nمن چشم‌های تو را هم در چینه‌دانم مخفی نگاه داشته‌ام \nنَحرم کنند اگر همه می‌بینند که تو نگاه گلوگاه پنهانی منی \nآواز من از سینه‌ام که بر می‌خیزد از چینه دانم قوت می‌گیرد \nمی‌خوانم می‌خوانم می‌خوانم تو خواندنِ منی \nباران که می‌وزد سوی چشمانم باران که می‌وزد باران که می‌وزد، تو شانه بزن! باران که می… \nیک لحظه من خودم را گم می‌کنم نمی‌بینمَم \nاگر تو مرا نبینی من کیستم که ببینم؟ من نیستم که ببینم ، نمی‌بیننمَم\nمعشوق جان به بهار آغشتۀ منی اگر تو مرا نبینی من هم نمی‌بینمم \nآهو که عور روی سینه من می‌افتد آهو که عور آهو که عور آهو که او، او او که آ اواو تو شانه بزن! \nو بعد شیر آب را می‌افشاند بر ریش من و عور روی سینۀ من او او می‌افتد \nو شیر می‌خورد می‌گوید تو شیر بیشه بارانیِ منی منی و می‌افتد \nافتادنی که مرا می‌افتد هنگامه منی هنگامه منی که مرا می‌افتد \nآغشتۀ منی معشوق جان به بهار آغشتۀ منی تو شانه بزن \nاگر تو مرا نخوابانی من هم نمی‌خوابانمم \nمی‌خوانم می‌خوانم می‌خوانم اگر تو مرا نخوابانی من هم نمی‌خوابانمم می‌خوانم \nخونم را بلند می‌کنم به گلوگاهم می‌خوانم خونم را مثل آوازی می‌خوانم \nنحرم کنند اگر همه می‌بینند که تو نگاه گلوگاه پنهانی منی \nاگر تو مرا نبینی اگر تو مرا نخوابانی، من هم نمی‌بینمم من هم نمی‌خوابانمم \nزانو بزن بر سینه‌ام تو شانه بزن \nپاهای تو چون فرق باز کرده از سرِ زیبایی به درون برگشته بر سینه‌ام تو شانه بزن زانو! \nمن پشت پاشنه‌هایت را چون میوه دوقلو می‌بوسم می‌بوسم \nهر پایت را در رختخواب عشق جداگانه می‌خوابانم بیدار می‌شوی می‌خوابانم \nببین! آری ببین تو مرا تا ته ببین زیرا اگر تو مرا نبینی من هم نمی‌بینمم \nبا وسعت نگاه بر گشتۀ به دورن، به درون برگشته، تا ته ببین تو شانه بزن \nاگر تو مرا نخوابانی من هم نمی‌خوابانمم نمی‌بینمم اگر تو مرا حالا بیا تو شانه بزن زانو \nمن هیچگاه نمی‌خوابم از هوش می‌روم \nدیروز رفته بودم امروز هم از هوش می‌روم \nافتادنی که مرا می‌افتد هنگامۀ منی که می‌افتد معشوق جان به بهار آغشتۀ منی، منی، منی که مرا  می‌افتد \nو می‌روم از هوش منی اگر تو مرا تو شانه بزن زانو منی از هوش می…", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "خاکستری که از تو بر روی سینه من خفته است", "link": "https://echolalia.ir/your-cinder-that-sleeps-on-my-chest/", "poem": "خاکستری که از تو بر روی سینه من خفته است\nداغ است هنوز، هنوز داغ است\nاز کوچه ها جنازه آهویی را\nبر روی دست مردان پابرهنه دعاخوانان می برند\nو بچه های مدرسه تنها کمی بلندتر از\nگربه های خاکی ولگرد مبهوت مانده اند\nگردوی چشم رهگذران پوکیده است\nبا یک فشار ساده انگشتان خواهد شکست\nآنگاه بن بست کور خورشید\nروشنایی دنیا را خواهد بلعید\nدر کوچه باغهای خزانم خون می دود\nمی در پیاله زهر کف آلودی ست\nاز ریشه خاک آلوده بود\n آلوده بود، آری، از ریشه خاک\nلبخند حسن نیت ساقی آخر مرا خواهد فریفت\nاین روشن است روزی پیاله را سر می کشم\nآری گذشت تند گذشت\nروز هزار ساله حیرت بار\nکز اوج چار میخ به معراج می شدیم\nپنجه شکفته مثل گلسرخ\nیک آسمان ستاره آواز در گلو\nسردرمیان هاله نورانی عطشان\nحال ولی زمانه چه مسکین است!\nاجسادمان چون روزنامه های مچاله\nر کوچه های پرت جهان می پوسند\nروزی پیاله را سر می کشم، سر می کشم\nلبخند حسن نیت ساقی آخر مرا خواهد فریفت\nآه ای نسیم،آه نمی دانی\nروزی توفان ز خوف رویت چشمانم می لرزید\nاکنون چو برگ آخر پاییزی تب کرده ام\nدر دستهای سرد تو می لرزم\nانصاف نیست\nگر می بری، ببر خاکستری را که بر روی سینه من خفته است\nامّا بدان که آفاق را خونین خواهی کرد\nوقتی از باغهای چلچله خواهی گذشت\nو برگهای سبز جهان را خواهی لرزاند\nداغ است، هنوز داغ است\nخاکستری که از تو برروی سینه من خفته است\nاحتمالا این شعر را رضا براهنی برای دوستش جواد مجابی نوشته باشد", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "در نهضت عظیم دو بازویش", "link": "https://echolalia.ir/in-the-massive-movement-of-two-arms/", "poem": "در نهضت عظیم دو بازویش\nکه نهضت عظیمی از زیبایی است\nدر عصر برگ ریز مسلسل ها\nحرفی زده است\nآیا پرنده وار؟\nیا غنچه وار ؟\nیا آفتاب وار؟\nدر نهضت عظیم دو بازویش\nمن گریه ام گرفته که آخر\nآخر چرا پرنده به دنیا نیامدم ؟", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "برای تو در این‌جا نوشته‌ام", "link": "https://echolalia.ir/ive-written-for-you-here/", "poem": "نام تمامی پرنده‌هایی را که در خواب دیده‌ام\nبرای تو در این جا نوشته‌‌ام\nنام تمامی آنهایی را که دوست داشته‌ام\nنام تمامی آن شعرهای خوبی را که خوانده‌ام\nو دستهایی را که فشرده‌ام\nنام تمامی گلها را\nدر یک گلدان آبی\nبرای تو در این‌جا نوشته‌ام\nوقتی که می‌گذری از این‌جا\nیک لحظه زیر پاهایت را نگاه کن\nمن نام پاهایت را برای تو در این‌جا نوشته‌ام\nو بازوهایت را ـ وقتی که عشق را و پروانه را پل می‌شوند،\nو کفترها را در خویش می‌فشرند\nبرای تو در این جا نوشته‌ام\nیک دایره در باغ کاشته‌ام که شب آن را\nخورشید پر می‌کند، و روز، ماه\nو یک ستاره‌ی آزاد گشته از تمامی منظومه‌ها\nمی روید از خمیره‌ی آن\nآن را هم برای تو در این‌جا نوشته‌ام\nمرا ببخش من سالهاست دور مانده‌ام از تو\nاما همیشه، هر چه در هر همه جا، در شب ، یا روز، دیده‌ام\nو هر که را بوسیده ام\nبرای تو در این جا نوشته‌‌ام\nتنها برای تو در این جا نوشته‌ام\nدر دوردستی و ، با دلبستگی؛\nحجم پرنده‌ی درشتی، در آشیانه مانده، از خستگی؛\nروح تمامی نگرانی، در چشمهای منتظر، متمرکز؛\nمن رازهای اقوام دربدر را\nبرای تو در این‌جا نوشته‌ام\nافسوس رفته‌اند جوانهایی که دوش به دوشم از جاده‌های خاکی بالا می‌آمدند\nمن نام یک‌یک آنها را می دانم\nو داغ می شوم\nوقتی که نام یک‌یک آنها را می خوانم\nآنها همه فرزند خوابهای جهان بودند\nتعبیرهای من از خوابهایشان\nورد زبان مردم دنیاست\nتعبیرها را هم برای تو در این جا نوشته‌ام\nدر باغها\nبعضی درختهای میانسال سالهاست که می‌گریند\nزیرا که آشیان چلچله‌هاشان را\nتوفان ربوده است\nمن گفته‌ام که شمعهای جوان را\nدور درختها روشن کنند\nنام درختهای میانسال را\nنام تمام چلچه‌ها را\nبرای تو در این جا نوشته‌ام\nو مردگان دو گونه بودند\nتا من کنار می زنم این پرده را از روی مرگ\nتو چشم خویش را ورزیده کن که ببینی\nیک دسته از این مردگان\nانگار هیچگاه نمی‌مردند\nبلکه، با قبرهای فسفری از راه قبرستانها بر می‌گشتند\nو شهرها را روشن می‌کردند\nنور چراغهای آینده‌های زمین بودند؛\nو دسته‌ی دیگر\nمظلوم بودند\nانگار هرگر نبوده بودند؛\nاز بدو زندگانی، انگار مرده بودند\nیک جاروی بزرگ زیرزمینی\nمی روفت خاکه‌اره‌ی تن‌های آنها را\nو در چاههای بی ته می‌ریخت\nاین رُفت و ریخت ذات طبیعت بود\nمن نامهای هر دو گونه مرده را\nبرای تو دراین جا نوشته‌ام\nمن دوست داشتم که صورت زیبایی را\nبر روی سینه‌ام بگذارم\nو بمیرم\nاما چنین نشد\nو نخواهد شد\nهستی خسیس‌تر از اینهاست\nبنگر به مرگ و زندگی « حافظ »\n«حافظ» چگونه زیستنش نسبی است\nما هیچگاه نمی فهمیم « حافظ» چگونه مرد\nانگار مشت بسته‌ی مرگش را همچون فریضه‌ی مکتومی با خویش برده است\nحالا\nاز راهها که می‌گذری\nبنگر به چاههای عمیقی که من از آنها پایین خزیده‌ام\nاین چاهها دهان دایره‌ای دارند\nاز آسمان که بنگری انگار هر دهانه دفی کهنه است که انگشتهای دفزن آن را سوراخ کرده است\nاما\nپشت جداره ی این چاهها هم\nدف می‌زنند\nدفهای کُردی\nاینگونه من\nاز این جهان به رؤیت خورشید رفته‌ام\nاز توی یک دف کهنه\nوقتی که اطراف من دف می‌زدند\nدنیا برای من معنی ندارد\nمن دوست داشتم که صورت زیبایی را بر روی سینه‌ام بگذارم\nو بمیرم\nاما نشد\nهستی خسیس تر از اینهاست\nدردی که آدم حسی\nاحساس می‌کند\nبی‌انتهاست\nمن این چکیده‌های اول و آخر را هم\nبرای تو در این جا نوشته‌ام\nگرچه روحم تبلور ویرانی است\nاما، ذهنم غریب ترین چیز است\nهر روز گفتنِ این چیزها برای من از روز پیش دشوارتر شده است\nمن حافظ تمامی ایام نیستم\nاما\nحتی اگر بمیرم\nچیزی نمی‌رود از یادم\nعمری گذشته است و نخواهد آمد\nعمر همه نه عمر من ِ تنها\nمن خاطرات عالم و آدم را\nدر دایره\nدر باغ کاشته‌ام\nآن دایره\nدر باغ\nمحصول حسّ زندگانی من بود\nهر میوه‌ای\nکه می‌افتد از شاخه‌ی درخت می‌افتد در دایره\nتکرار می‌شود در دایره\nتکرار و فاصله، تکرار و دایره، تکرار دایره‌ها در میان فاصله‌ها\nمحصول حسّ زندگانی من بود\nمن این نگاه دایره ای را هم\nبرای تو در این جا نوشته‌ام\nحالا\nنزدیک‌تر بیا و، کلید در باغ را\nاز من بگیر\nمن سالهاست دور مانده‌‌ام از تو\nو می‌روم که بخوابم\nمن پرده را کنار زدم\nحالا تو با خیال راحت\nپروانه‌وار\nدر باغ گردش کن\nمن بالهای پروانه‌ها را هم\nبا رنگهای تازه\nبرای تو در این‌جا نوشته‌ام", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "بردند", "link": "https://echolalia.ir/%d8%a8%d8%b1%d8%af%d9%86%d8%af-%d8%b1%d8%b6%d8%a7-%d8%a8%d8%b1%d8%a7%d9%87%d9%86%db%8c/", "poem": "در را از جایش کندند، بلند کردند\n در را به روى گارى انداختند، بردند\nحالا فضاى خالى در، چون دهان سگى،\nتشنه و تنها در زیر آفتاب له له زنان است\n اتاقها را بردن\n با سطح شیشه هاى تیز و شکسته،\nدیوارهاى خالى و مغبون پنجره ها تنها مانده ست\n دیدى که خانه‌ی ما را هم بردند\n احساسهاى ما حالا زنبورهاى سرگردانى هستند\nکه تک تک دنبال کندوى گمشده شان مى گردند\n آنگاه نوبت سبلان آمد\n ما بچه ها اطراف کوه حلقه زدیم تماشا کردیم\n بى اعتنا به ما مشغول کار خود شده بودند\n فارغ شدند. و بعد: هن هن کنان سبلان را انداختند روى گارى بردند\n و آسمان پرستاره‌ی تبریز را کندند انداختند روى گارى\n از روى گارى صدها هزار چشم درخشان تبریزى فریاد مى زدند:\nما را بردند\n و بردند\n گلهاى باغچه هاى تبریز مى گریستند\nوقتى که ارک علیشاه را انداختند روى گارى بردند\nحالا از موریانه ها نشانى خورشید را مى پرسیم\n اما تو نیستی\n زیرا که آمدند و تو را انداختند روى گارى بردند\n ما در غیاب تو در اینجا در این جهان خاکى ویران چه مى کنیم؟\nاز دوردستهاى زمان غرش صدها هزار گارى را حتى در خواب نیز مى شنویم\n ای کاش مى آمدند ما را هم مى بردند", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "شتاب کردم که آفتاب بیاید", "link": "https://echolalia.ir/%d9%86%db%8c%d8%a7%d9%85%d8%af-%d8%a8%d8%a7-%d8%b5%d8%af%d8%a7%db%8c-%d8%b1%d8%b6%d8%a7-%d8%a8%d8%b1%d8%a7%d9%87%d9%86%db%8c/", "poem": "از ساندکلاود بشنوید. (نیاز به فـیلـترشـکن دارد) 👇\nشتاب کردم که آفتاب بیاید \nنیامد \nدویدم از پیِ دیوانه‌ای که گیسوانِ بلوطش را به سِحرِ گرمِ مرمرِ لُمبرهایش می ریخت \nکه آفتاب بیاید \nنیامد \nبه روی کاغذ و دیوار و سنگ و خاک نوشتم که تا نوشته بخوانند \nکه آفتاب بیاید \nنیامد \nچو گرگ زوزه کشیدم، چو پوزه در شکمِ روزگارِ خویش دویدم، \nشبانه روز دریدم، دریدم \nکه آفتاب بیاید \nنیامد\nچه عهدِ شومِ غریبی! زمانه صاحبِ سگ؛ من سگش \nچو راندم از درِ خانه ز پشت بامِ وفاداری درون خانه پریدم که آفتاب بیاید \nنیامد \nکشیده‌ها به رُخانم زدم به خلوتِ پستو \nچو آمدم به خیابان \nدو گونه را چُنان گدازه‌ی پولاد سوی خلق گرفتم که آفتاب بیاید \nنیامد \nاگرچه هق هقم از خواب، خوابِ تلخ برآشفت خوابِ خسته و شیرین بچه‌های جهان را \nولی گریستن نتوانستم \nنه پیشِ دوست نه در حضور غریبه نه کنجِ خلوتِ خود گریستن نتوانستم \nکه آفتاب بیاید \nنیامد\nشعر نیامد با صدای رضا براهنی", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "سفر پیدایش", "link": "https://echolalia.ir/%d8%b3%d9%81%d8%b1-%d9%be%db%8c%d8%af%d8%a7%db%8c%d8%b4/", "poem": "مثل پرنده ای که بال زنان از افق کرامت خود را نثار کرد به پرواز\nو مثل یک برهنه شدن\nو مثل یک سپیده ی از تیرگی برهنه شده\nدریاچه های شاد دو چشمش درشت، چون دریا\nو مثل یک درخت پر از میوه\nو مثل آب، سایه و چون وحی و واحه ای ز نبوت ز بادیه\nبا عدل بال های ترازو سان،\nقرآن دست های بلندش،\nخورشیسدی از تجلی اشراق را گشودانگشت های ساده و موزون سوره ها\nآن آیه ی منظم ناخن ها\n-آن لاله های قافیه ها\nآن آیت بلندی بیرق ها\nبا بوسه های زنده تلاوت شد\nتفسیری از امید و سخاوت،\nتقریر شد\nبر روی ریگ بادیه، در برگ های سبز\nتحریر شد\nو مثل یک نسیم، گذشت از سطوح خفته ی مرداب های قلب\nو مثل یک حیات گذشت از مرگ\nو سطل خشک یأس در اعماق چاه ها\nبا آب ناب پاک اصالت کرد\nو مثل یک عقاب محافظ\nبا عدل بال های منظم\nبا عدل سایه های بر افکنده\nبا عدل سایبان دو تا بالش\nدر آن زمان که عقربه ی رگها\nخون را به سوی قطب نما می راند،\nشب را بسوی روز هدایت کرد\nما را بسوی اوج هدایت کرد\nبر روی ریگ بادیه، فواره های آب\nتقریر شد\nو خط ریز و میخی چین\nچین های مرگ\n– تمثیل شوم تب زدگی در شعاع ظلم\nاز چهره های تب زده گان برخاست\nهر مرده ای، گیاه صفت روئید\nهر صخره ای، پرنده صفت برخاست\nو آسمان، حمایت خخود را بارید\nو مثل یک برهنه شدن،\nو مثل یک سپیده ی از تیرگی برهنه شده\nدر آن زمان که گوشه ی هر چاهی\nسرشار سایه های کبوتر بود،\nزمان که گله ی آهوها در آ\nاز چشمه های زمزمه می نوشید،\nانسان،\nاین جاری عزیز نجابت ها\nدر بیشه ی هزار ستاره\nدر کهکشان پچپچه ای منظوم\nآغاز شد\nاز مجموعه مصیبتی زیر آفتاب", "poet_nationality": "ایرانی", "poet_name": "رضا براهنی", "poet_link": "https://echolalia.ir/category/sher/iranian-poets/reza-baraheni/"}
{"title": "و می خواهم پیش از آنکه بمیرم", "link": "https://echolalia.ir/and-i-want-before-to-die/", "poem": "و می خواهم پیش از آنکه بمیرم\nآیه های روحم را تقسیم کنم\nشعرم به رنگ سبز روشن است\nو به رنگ یاسمن سوزان\nشعرم گوزنی زخمی است\nبه جستجوی پناهگاهی در جنگل\nمی خواهم سرنوشتم را\nبا تهی دستان زمین یکی کنم\nلالائی زمین برایم\nاز زمزمه دریا دلپذیرتر است\nبه آنها طلای ناب عطا کن\nکه وقت گدازش، می‌تابد و می‌درخشد\nو به من ، جنگل بی انتها\nوقتی که خورشید در آن غروب می‌کند\nهر ژانویه و ژوئن\nگل رُز سفید می‌کارم برای دوستی که دست صمیمیت به دستم می‌دهد\nو برای نادوستان نابکار\nکه قلبم را، که با آن زنده ام ، جریحه دار می‌کنند\nنه خار و نه گزنه\nکه رُز سفید می‌کارم\nآرزومندم دنیا را از دروازه طبیعی اش ترک کنم\nبا مرکبی پوشیده از برگهای سبز\nنه آنکه در تاریکی بگذارندم\nهمچون خائنان\nمن زیبایم\nو همچون زیبایان، رو به سوی آفتاب خواهم مرد", "poet_nationality": "کوبا", "poet_name": "خوزه مارتی", "poet_link": "https://echolalia.ir/category/sher/cuban-poets/jose-marti/"}
{"title": "می دانم کسی در این اتاق نیست", "link": "https://echolalia.ir/%d9%85%db%8c-%d8%af%d8%a7%d9%86%d9%85-%da%a9%d8%b3%db%8c-%d8%af%d8%b1-%d8%a7%db%8c%d9%86-%d8%a7%d8%aa%d8%a7%d9%82-%d9%86%db%8c%d8%b3%d8%aa/", "poem": "می دانم کسی در این اتاق نیست،\nو شهر خالی است،\nو همه ی میدانهای این شهر خالی، خالی ست،\nاما من کوچه های غبارآلود را دوست دارم،\nو باران کوچه های غبار آلود را.\nمن آن ها را که شکست خورده اند\nو غمگین اند\nدوست دارم،\nو آن ها را که پیروز شده اند\nو باز غمگین اند،\nدوست دارم.", "poet_nationality": "ارمنی", "poet_name": "مارینه پطروسیان", "poet_link": "https://echolalia.ir/category/sher/armenian-poets/marine-petrossian/"}
{"title": "بروم کمی سنگ بیاورم", "link": "https://echolalia.ir/%d8%a8%d8%b1%d9%88%d9%85-%da%a9%d9%85%db%8c-%d8%b3%d9%86%da%af-%d8%a8%db%8c%d8%a7%d9%88%d8%b1%d9%85/", "poem": "بروم کمی سنگ بیاورم\nو در اتاقم بگذارم\nکمی واقعیت\nمیان این همه هیاهو.\nم", "poet_nationality": "ارمنی", "poet_name": "مارینه پطروسیان", "poet_link": "https://echolalia.ir/category/sher/armenian-poets/marine-petrossian/"}
{"title": "چقدر تلخ‌رویی ای معشوقە من", "link": "https://echolalia.ir/%da%86%d9%82%d8%af%d8%b1-%d8%aa%d9%84%d8%ae%e2%80%8c%d8%b1%d9%88%db%8c%db%8c-%d8%a7%db%8c-%d9%85%d8%b9%d8%b4%d9%88%d9%82%db%95-%d9%85%d9%86/", "poem": "چە بوی گندیست نگاە کردن بە تاوان خودم\nکە خود بوسە بر سینە آتش میزنم\nو خود نیز سرِ خودم را می‌بُرم!\nجگرم را با چنگالهایت بیدار کن\nنوشتەهایم در مرز رشوە هست و تو نمیدانی.\nتو در کنار آشیانەام،\nمن از برای تو آمدم و تو نیامدی ای انقلاب شرمسار!\nچە زیبا لب بە سخن می‌گُشاید مرثیە شعرم\nکە خون استفراق میکند و سرازیر میشود\nسرازیر و سرازیر\nو آن هنگام بە رخت و خوابت میرسد ای پارتیزان من!\nچقدر تلخ‌رویی ای معشوقەِ من\nبیا و آرام آرام خودت را خالی کُن بر روی سینەهایم!\nچە گُلی را بر روی مزارت آوردم ای مانیفست باختە\nکە تو خوشحال میشدی\nو غم در جورابهایت پارس میکرد؟!\nچە گُلی را شاد و خوشحال نشاندی بر مزارم ای گُلم؟\nای گُلم کە پارتیزانی نبودی از برای کشتن من\nانتظار را نشانە میرفتی\nآغوش عدەای از بردەها را تفتیش میکردی\nو صلح بە چاپ می‌رسید بە اندازە همە تیتراژهای جنگ\nکە جنگ در آغوش کلاشینکف سخنرانی میکرد\nآرپیجی کنگرە داشت\nو اف ۱۶ باطلش میکرد!\nچە گُلی بر روی مزارم خلع سلاح شد ای گُلم؟\nچە بوی دوست داشتنی‌ای دارد جنازەات\nای معشوقەِ من!\nچە مقدس است آن مگسی کە روی گُه تو می‌نشیند\nای معشوقەِ من!\nچە روشن است آن تُفی کە از دهانت سرازیر شد\nای معشوقەِ من!\nچە خلوت است آن کاغذی کە تو امضا کردی\nای معشوقەِ من!\nچە چرب و نرم است نسل ستمدیدە آب بینی تو،\nکە سرازیر شدە و ژرفابیست عمیق در چالە گردنت\nای معشوقە من!\nترجمە از", "poet_nationality": "کوردی", "poet_name": "ارسلان چلبی", "poet_link": "https://echolalia.ir/category/sher/kurdish-poets/arsalan-chalabi/"}
{"title": "سنگ و آفتاب", "link": "https://echolalia.ir/stone-and-sun/", "poem": "بیدی از بلور، سپیداری از آب،\nفواره‌ای بلند که باد کمانی‌اش می‌کند،\nدرختی رقصان اما ریشه در اعماق،\nبستر رودی که می‌پیچد، پیش می‌رود،\nروی خویش خم می‌شود، دور می‌زند\nو همیشه در راه است:\nکوره‌راه خاموش ستارگان\nیا بهارانی که بی‌شتاب گذشتند،\nآبی در پشتِ جفتی پلکِ بسته\nکه تمام شب رسالت را می‌جوشد،\nحضوری یگانه در توالی موج‌ها،\nموجی از پس موج دیگر همه‌چیز را می‌پوشاند،\nقلمروی از سبز که پایانیش نیست\nچون برق رخشان بال‌ها\nآنگاه که در دل آسمان باز می‌شوند،\nکوره‌راهی گشاده در دلِ بیابان\nاز روزهای آینده،\nو نگاه خیره و غمناک شوربختی،\nچون پرنده‌ای که نغمه‌اش جنگل را سنگ می‌کند،\nو شادی‌های بادآورده‌ای که همچنان از شاخه‌های پنهان\nبر سر ما فرومی‌بارد،\nساعات نور که پرندگانش به منقار می‌برند،\nبشارت‌هایی که از دست‌هامان لب پر می‌زند،\nحضوری همچون هجوم ناگهانی ترانه،\nچون بادی که در آتش جنگل بسراید،\nنگاهی خیره و مداوم که اقیانوس‌ها\nو کوه‌های جهان را در هوا می‌آویزد،\nحجمی از نور که از عقیقی بگذرد\nدست‌و‌پایی از نور، شکمی از نور، ساحل‌ها،\nصخره‌ای سوخته از آفتاب، بدنی به‌رنگ ابر،\nبه‌رنگ روز که شتابان به‌پیش می‌جهد،\nزمان جرقه می‌زند و حجم دارد،\nجهان اکنون از ورای جسم تو نمایان است،\nو از شفافیت توست که شفاف است،\nمن از درون تالارهای صوت می‌گذرم،\nاز میان موجودات پژواکی می‌لغزم،\nاز خلال شفافیت چونان مرد کوری می‌گذرم،\nدر انعکاسی محو و در بازتابی دیگر متولد می‌شوم،\nآه جنگل ستون‌های گلابتونی‌شده با جادو،\nمن از زیر آسمانه‌های نور\nبه درون دالان‌های درخشان پاییز نفوذ می‌کنم…", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "از تولد تا مرگ", "link": "https://echolalia.ir/from-birth-to-death/", "poem": "از تولد تا مرگ، زمان با \nدیوارهای ناملموس‌اش احاطه‌مان می‌کند. \nما با قرن‌ها، سال‌ها و دقیقه‌ها سقوط می‌کنیم. \nزمان آیا فقط یک سقوط است، فقط یک دیوار؟ \nگاهی، لحظه‌ای ما \n– نه با چشمها‌ی‌مان که با اندیشه‌های‌مان- \nزمان را می‌بینیم که به درنگی آسوده است. \nدنیا نیمه‌باز می‌شود و ما به نیم‌نگاهی می‌بینیم \nملکوت آراسته‌ای را شکل‌هایی ناب را، \nحضورها را \nبی‌جنبش، شناور \nسر ساعت، رودی که از رفتار باز می‌ایستد: \nحقیقت، زیبایی، شماره‌ها، گمان‌ها \nو خوبی، \nواژه‌ای مدفون درقرن ما.", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "چهره‌ی تو را می‌جویم", "link": "https://echolalia.ir/im-looking-for-your-face/", "poem": "هذیان‌ام را دنبال می‌کنم، اتاق‌ها، خیابان‌ها \nکورمال‌کورمال به‌درونِ راه‌روهای زمان می‌روم \nاز پلّه‌ها بالا می‌روم و پایین می‌آیم \nبی‌آن‌که تکان بخورم با دست دیوارها را می‌جویم \nبه نقطه‌ی آغاز بازمی‌گردم \nچهره‌ی تو را می‌جویم \nبه میانِ کوچه‌های هستی‌ام می‌روم \nدر زیرِ آفتابی بی‌زمان \nو در کنار من \nتو چون درختی راه می‌روی \nتو چون رودی راه می‌روی \nتو چون سنبله‌ی گندم در دست‌های من رشد می‌کنی \nتو چون سنجابی در دست‌های من می‌لرزی \nتو چون هزاران پرنده می‌پری \nخنده‌ی تو بر من می‌پاشد\nسرِ تو چون ستاره‌ی کوچکی‌ست در دست‌های من \nآن‌گاه که تو لب‌خندزنان نارنج می‌خوری \nجهان دوباره سبز می‌شود \nجهان دگرگون می‌شود.", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "دوست داشتن جنگ است", "link": "https://echolalia.ir/love-is-war/", "poem": "دوست داشتن جنگ است، \nاگر دو تن یک‌دیگر را در آغوش کشند \nجهان دگرگون می‌شود، \nهوس‌ها گوشت می‌گیرند، \nاندیشه‌ها گوشت می‌گیرند، \nبر شانه‌های اسیران بال‌ها جوانه می‌زنند، \nجهان، واقعی و محسوس می‌شود، \nشراب باز شراب می‌شود، \nنان بوی‌اش را باز می‌یابد، \nآب، آب است،\nدوست داشتن جنگ است، \nهمه‌ی درها را می‌گشاید ،\nتو دیگر سایه‌ای شماره‌دار نیستی \nکه اربابی بی‌چهره به زنجیرهای جاویدان \nمحکوم‌ات کند، \nجهان دگرگون می‌شود، \nاگر دو انسان با شناسایی یک‌دیگر را بنگرند، \nدوست داشتن؛ \nعریان کردنِ فرد است \nاز تمامِ اسم‌ها…", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "برای زنانِ دنیایِ درد", "link": "https://echolalia.ir/for-women-in-the-world-of-pain/", "poem": "چهره‌ی زیبا\nمثل آفتاب‌گردانی‌ست که گل‌برگ‌هایش را؛ \nرو به خورشید می‌گشاید\nمثل تو\nکه چهره می‌گشایی بر من، وقتی ورق را برمی‌گردانم.\nلب‌خندِ دل‌ربا،\nهر مردی را مسحور زیبایی‌ات کنی\nآه، زیبایِ روزنامه‌ای\nتا به‌حال چند شعر برای‌ات سروده‌اند؟\nچند دانته برای‌ات نوشته‌اند؟ بئاتریس؟!\nبرایِ وهمِ وسواس آمیزت\nبرای فانتزی‌های مصنوعی‌ات\nامروز من اما کلیشه‌ی دیگری نمی‌سازم\nو این شعر را برای تو می‌نویسم\nنه! نه، برای کلیشه‌های بیش‌تر\nاین شعر برای زنانی‌ست\nکه زیبایی‌شان، به دل‌نشینی‌شان است\nبه فهم‌شان\nبه ذات‌شان\nنه به صورتی که جعلی‌ست.\nاین شعر برای شما زنانی‌ست\nکه چون شهرزاد؛ هر روز با قصه‌ای\nبرای گفتن از خواب؛ برمی‌خیزید.\nقصه‌هایی برای دگرگونی؛\nچشم انتظارِ جنگ\nجنگ بر ضدِ اندام‌واره‌های متحدالشکل\nجنگ بر ضد شهوت‌های روزانه\nجنگ برای حقوقِ ناگرفته\nو یا فقط جنگ‌هایی برای نجاتِ شبی بیش‌تر\nبله، برای شما؛  \nبرای زنانِ دنیایِ درد \n به ستارگان درخشانِ این عالمِ بی‌انتها\n به شما جنگ‌جویانِ هزار و یک جنگ\n برای شما؛ دوستانِ دل‌ام\nسرم را دیگر رویِ روزنامه‌ها خم نمی‌کنم\n ترجیحا به شب می‌اندیشم\n به ستارگانِ درخشان‌اش\n نه باز به کلیشه‌های بیش‌تر\nاز سایت خانه شاعران جهان", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "بین تو و خویش", "link": "https://echolalia.ir/between-you-and-myself/", "poem": "میان امروزم و امروز\nبین تو و خویش\nکلمه‌ی پل\nبا ورودش\nبه ژرفای خویش\nنفوذ می‌کنی\nجهان به وصل می‌رسد\nو بسته می‌شود\nچون حلقه‌یی\nاز کناره‌ی ساحل\nهمیشه بدنی پهن می‌شود\nو من زیر\nقوس رنگین‌کمانی‌اش\nبه خواب می‌روم.\nشعر پُل", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "دست ها سرد و سبک", "link": "https://echolalia.ir/%d8%af%d8%b3%d8%aa-%d9%87%d8%a7-%d8%b3%d8%b1%d8%af-%d9%88-%d8%b3%d8%a8%da%a9/", "poem": "دست ها سرد و سبک\nزخمبندهاسایه ها را\nیکی یکی بر میدارند.\nچشمانم را باز می کنم\nهنوز زنده ام\nو در مرکز زخمی پاک و نارس", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "چهره‌ی تو را می‌جویم", "link": "https://echolalia.ir/%da%86%d9%87%d8%b1%d9%87%e2%80%8c%db%8c-%d8%aa%d9%88-%d8%b1%d8%a7-%d9%85%db%8c%e2%80%8c%d8%ac%d9%88%db%8c%d9%85/", "poem": "هذیانم را دنبال می‌کنم، اتاق‌ها، خیابان‌ها\nکورمال‌کورمال به‌درون راه‌روهای زمان می‌روم\nاز پلّه‌ها بالا می‌روم و پایین می‌آیم\nبی‌آن‌که تکان بخورم با دست دیوارها را می‌جویم\nبه نقطه‌ی آغاز بازمی‌گردم\nچهره‌ی تو را می‌جویم\nبه میان کوچه‌های هستی‌ام می‌روم\nدر زیر آفتابی بی‌زمان\nو در کنار من\nتو چون درختی راه می‌روی\nتو چون رودی راه می‌روی\nتو چون سنبله‌ی گندم در دست‌های من رشد می‌کنی\nتو چون سنجابی در دست‌های من می‌لرزی\nتو چون هزاران پرنده می‌پری\nخنده‌ی تو بر من می‌پاشد\nسرِ تو چون ستاره‌ی کوچکی‌ست در دست‌های من\nآن‌گاه که تو لبخندزنان نارنج می‌خوری\nجهان دوباره سبز می‌شود\nجهان دگرگون می‌شود…", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "من چون رودی تمامی طول تو را می‌پیمایم", "link": "https://echolalia.ir/%d9%85%d9%86-%da%86%d9%88%d9%86-%d8%b1%d9%88%d8%af%db%8c-%d8%aa%d9%85%d8%a7%d9%85%db%8c-%d8%b7%d9%88%d9%84-%d8%aa%d9%88-%d8%b1%d8%a7-%d9%85%db%8c%e2%80%8c%d9%be%db%8c%d9%85%d8%a7%db%8c%d9%85/", "poem": "من چون رودی تمامی طول تو را می‌پیمایم،\nاز میان بدنت می‌گذرم بدان‌سان که از میان جنگلی،\nمانند کوره راهی که در کوهساران سرگردان است\nو ناگهان به لبه‌ی هیچ ختم می‌شود،\nمن بر لبه‌ی تیغ اندیشه‌ات راه می‌روم\nو در شگفتیِ پیشانیِ سپیدت سایه‌ام فرو می‌افتد و تکه تکه می‌شود،\nتکه پاره‌هایم را یک به یک گرد می‌آورم\nو بی تن به راه خویش می‌روم ، جویان و کورمال\n \nترجمه‌ی", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "کیست آن که به پیش می‌راند", "link": "https://echolalia.ir/%da%a9%db%8c%d8%b3%d8%aa-%d8%a2%d9%86-%da%a9%d9%87-%d8%a8%d9%87-%d9%be%db%8c%d8%b4-%d9%85%db%8c%e2%80%8c%d8%b1%d8%a7%d9%86%d8%af/", "poem": "کیست آن که به پیش می‌راند\nقلمی را که بر کاغذ می‌گذارم\nدر لحظه‌ی تنهایی ؟\nبرای که می‌نویسد\nآن که به خاطر من قلم بر کاغذ می‌گذارد ؟\nاین کرانه که پدید آمده از لب‌ها ، از رویاها\nاز تپه‌یی خاموش ، از گردابی\nاز شانه‌یی که بر آن سر می‌گذارم\nو جهان را\nجاودانه به فراموشی می‌سپارم\nکسی در اندرونم می‌نویسد ، دستم را به حرکت درمی‌آورد\nسخنی می‌شنود ، درنگ می‌کند\nکسی که میان کوهستان سر سبز و دریای فیروزه‌گون گرفتار آمده\nاست\nاو با اشتیاقی سرد\nبه آن‌چه من بر کاغذ می‌آورم می‌اندیشد\nدر این آتش داد\nهمه چیزی می‌سوزد\nبا این همه اما ، این داور\nخود\nقربانی است\nو با محکوم کردن من خود را محکوم می‌کند\nبه همه کس می‌نویسد\nهیچ کس را فرانمی‌خواند\nبرای خود می‌نویسد\nخود را به فراموشی می‌سپارد\nو چون نوشتن به پایان رسد\nدیگر بار\nبه هیات من درمی‌آید", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "دست هایم", "link": "https://echolalia.ir/%d8%af%d8%b3%d8%aa%d9%87%d8%a7%db%8c%d9%85/", "poem": "دستهایم\nپرده از وجودت کنار می زنند\nدر برهنگی دیگری می پوشانند تو را\nتن های دیگری را در تنت باز می یابند\nدستهایم\nتن دیگری برایت می آفرینند", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "شب با چشمان اسبی که در شب می‌لرزد", "link": "https://echolalia.ir/%d8%b4%d8%a8-%d8%a8%d8%a7-%da%86%d8%b4%d9%85%d8%a7%d9%86-%d8%a7%d8%b3%d8%a8%db%8c-%da%a9%d9%87-%d8%af%d8%b1-%d8%b4%d8%a8-%d9%85%db%8c%e2%80%8c%d9%84%d8%b1%d8%b2%d8%af/", "poem": "شب با چشمان اسبی که در شب می‌لرزد\nشب با چشمان آبی که در دشت خفته است\nدر چشمان توست\nاسبی که می‌لرزد\nدر چشمان آب‌های نهانی توست\nچشمان آب: سایه\nچشمان آب: چاه\nچشمان آب: رویا\nسکوت و تنهایی\nدو جانور کوچکی است که ماه بدیشان راه می‌نماید،\nدو جانور کوچک که از چشمان تو می‌نوشند،\nاز آب‌های نهانت.\nاگر چشمانت را بگشایی\nشب دروازه‌های مُشک را باز می‌گشاید\nقلمرو پنهان آب‌ها آشکار می‌شود از نهفت ِ شب ِ جاری،\nو اگر چشمانت رابربندی\nرودی از درون می‌آکندت\nپیش می‌رود\nبر تو ظلمت می‌گسترد\nو شب\nرطوبت اعماقش را\nبه تمامی\nبر سواحل جان تو می‌بارد\nاحمد شاملو", "poet_nationality": "مکزیکی", "poet_name": "اکتاویو پاز", "poet_link": "https://echolalia.ir/category/sher/mexican-poets/octavio-paz/"}
{"title": "نور ناب", "link": "https://echolalia.ir/perfect-light/", "poem": "اینک تویی، آنجا … \nنشسته در میان نرگس‌های زرد \nدر نهایت بی‌گناهی \nانگار حالت گرفته‌ای برای تصویر \nبه نام معصومیت!\nنور در کمال خویش بر چهره ات تابیده \nنرگسی را می‌مانی در میان نرگس‌ها… \nاین آخرین بهار توست بر روی خاک \nباز هم مانند آن نرگس‌ها …\nپسر کوچکت – که بیش از دو هفته‌ای ندارد – \nچونان عروسک نرمی در حلقه‌ی بازوانت آرمیده \nمادر و پسر به یاد می‌آورند شمایل مقدس را \nو دختر دو ساله‌ات به روی تو می‌خندد \nبه او چیزی می‌گویی اما افسوس \nکه واژگان تو در دوربین گم می‌شوند\nو نیز دانش در تپه‌ای که روی آن نشسته‌ای \nدوربین قادر به ضبط آن نیست \nبا خندق پیرامونش که بزرگتر از خانه‌ی توست\nاینجاست که آگاهی شکست می‌خورد \nو لحظه‌ای بعد زندگی‌ات خسته و واخورده \nچونان سربازی با کوله باری که آینده‌ات را بر دوش دارد \nبه سویت گام بر می‌دارد \nاما نرسیده به تو، به آن سرزمین مجهول باز می‌گردد\nو همه چیر در برق جهنده‌ای آب  می‌شود…\nپرفکت لایت (نور محض ) یکی از شعرهای عاشقانه‌ی تد هیوز برای همسرش سیلویا پلات است که بر اساس یک عکس سروده شده. در این عکس سیلویا با دو فرزندش روی تپه ای، در میان نرگس های زرد  نزدیک خانه‌ی مسکونی شان نشسته و تاریخ آن بنا بر نوشته‌ی پلات- پشت عکس- یک روز یکشنبه‌ی آفتابی در ماه آوریل سال ۱۹۶۲ و برابر با عید ایستر همان سال است و آن درست زمانی است که سیلویا پلات به شدت با مسأله‌ی عاشقانه‌ی هیوز و  معشوقه‌اش آسیه درگیری دارد و پر واضح است که برای او زمان خوشایندی نیست.", "poet_nationality": "انگلیس", "poet_name": "تد هیوز", "poet_link": "https://echolalia.ir/category/sher/british-poets/ted-hughes/"}
{"title": "سیاه است", "link": "https://echolalia.ir/%d8%b3%db%8c%d8%a7%d9%87-%d8%a7%d8%b3%d8%aa/", "poem": "سیاه است سر خیس سگ آبی هنگامی که سرک می کشد\nسیاه است صخره‌ی غرق در کف\nلمیده بر بستر خون،سیاه است مرغ دریایی\nسیاه است کره ی زمین و یک بند پایین تر\nتخم مرغ سیاهی\nجایی که خورشید و ماه طالع شان می گردد\nاز تخم سر زدن یکی کلاغ،رنگین کمانی سیاه\nخم شده در تهی\nبر فراز تهی\nاما در پرواز.\nحسین مکی زاده", "poet_nationality": "انگلیس", "poet_name": "تد هیوز", "poet_link": "https://echolalia.ir/category/sher/british-poets/ted-hughes/"}
{"title": "مرگ با چشمان تو خواهد نگریست", "link": "https://echolalia.ir/death-will-look-with-your-eyes/", "poem": "مرگ خواهد آمد و با چشمان تو خواهد نگریست- \n مرگی که از صبح تا شب با ماست، \n بی‌خواب و  \n گنگ مانند افسوسی‌ قدیمی  \n یا رذیلتی‌ جاهلانه. \n چشمانت واژه‌ای تهی خواهد بود، \n فریادی فرونشانده و سکوتی.\n بدین‌‌سان هر روز صبح  می‌بینی‌اش \n وقتی تنها خم می‌شوی رو به آینه، \n آی امید گرامی \n ما نیز آن روز خواهیم دانست \n که زندگی و هیچی تویی.\nمرگ هر کس را به چشمی می‌نگرد. \n مرگ خواهد آمد و با چشمان تو خواهد نگریست \n مانند پایان یافتن رذیلتی خواهد بود و \n دیدار چهره‌ای مرده \n که از آینه پدیدار  می‌شود، \n مانند گوش سپردن به لب‌های بسته‌ای که سخن می‌گویند. \n و ما در سکوت فرو خواهیم رفت.\nخواهد آمد مرگ، چشمان تورا خواهد داشت–\nمرگی که با ماست، \nبام تا شام، بی‌خواب، \nلال چون‌ ندامت ِ کهنه \nیا معصیت ابلهانه‌یی‌ . \nچشم‌های تو لغتی خواهد بود، \nگریه‌یی فرو خورده، سکوتی، \nاین‌گونه هر سحر  \nخواهیش‌ دید، \nوقتی که تک و تنها \nروی آیینه می‌خمی‌. \nای مایه‌ی امید، \nما هم آن روز خواهیم دانست \nتویی بود و نبود.\nبه هر کسی چشمی دارد مرگ.  \nخواهد آمد مرگ، چشمان تورا خواهد داشت\nچون پایان معصیت خواهد بود، \nچون دیدن این که چهره‌‌یی مرده \nاز آیینه در می‌آید، \nچون شنیدن این‌که لبان بسته سخن \nمی‌گویند \nو فرو می‌رویم در خاموشی.", "poet_nationality": "ایتالیا", "poet_name": "چزاره پاوزه", "poet_link": "https://echolalia.ir/category/sher/italian-poets/cesare-pavese/"}
{"title": "افکار دئولا", "link": "https://echolalia.ir/deolas-thoughts/", "poem": "دئولا صبح‌ها را به نشستن در کافه‌ای سپری می‌کند، \nهیچکس نگاهش نمی‌کند‌. \nهجوم می‌برند  همگان سوی کار، \nزیر آفتاب هنوز تازه‌‌ی سپیده‌دمان. \nحتی دئولا در پی کسی نیست؛ \nبا طمانینه از سیگارش کام می‌گیرد، \nصبح را نفس می‌کشد. \nدر سال‌های گذشته در این ساعت \nاو به خواب فرو می‌رفت، \nتا توان یابد باز: \nبر بستری چرک‌آلوده با رد پوتین سربازان و کارگران \nو مشتریان محنت‌کش.\nاما اینک، دیگرگون در نظرش:\nکار لطیف‌تر گشته\nو  سهل‌تر.\nهمان‌سان که نجیب زاده‌ای دیروزی\nاو را بامدادان از خواب بیدار کرد،\nبوسه‌اش داد، و بُردش\nعزیزکم، می‌خواستم بمانم در تورین با تو دمی، اگر که می‌توانستم\nتا ایستگاه که بگویدش خداحافظ.\nاو بهت‌زده اما شادمان است این صبح.\nدئولا دوست می‌دارد آزادی را،\nدوست می‌دارد نوشیدن شیرش را،\nو خوردن نان شیرینی‌ را.\nامروز او سیمای یک بانو را دارد.\nو اگر اینک در کسی نظر می‌‌افکند،\nتنها برای گذراندن وقت است.\nدر خانه هنوز دختران در خواب‌اند.\nهوای تعفن،\nخانم برای گردش بیرون می‌رود،\nنابخردی‌ست در اینجا ماندن.\nتا موعد کار ِ بارها در غروب\nتو بایستی خوب به نظر آیی:\nدر آن خانه، سی‌سال آزگار،\nتو از یاد بردی\nچه نگاه‌های حقیرانه‌ای که ترک گفته بودی.\nنیمرخ می‌نشیند دئولا،\nو می چرخد به سوی آینه‌ای\nو نظر می‌کند بر خویش\nدر سرمای شیشه،\nصورت پریده‌رنگش؛\nنه از دود سیگار، چین خورده اندکی پیشانی‌اش.\nبرای بقا در آن خانه،\nتو نیاز داشتی به بهانه‌ای\nهمان که ماریا داشت،\nمحبوبم اینجا این مردان می‌آیند\nتا بستانند\nچیزی که نزد زنان و معشوق‌هایشان در خانه\nنمی‌یابند\nو ماریا کار می‌کرد خستگی‌ناپذیر،\nسرشار از مسرت\nو تبرک یافت با تندرستی.\nمردمی که از جلوی کافه می‌گذرند\nمزاحم دئولا نیستند-\nاو تنها کار می‌کند غروب‌هنگام،\nبا اغواهای آرام پیچیده در موسیقی\nدر  بار ِ همیشگی‌اش.\nاو چشم‌‌ها را بر یک مشتری می‌دوزد،\nیا می‌زند به پاهایش،\nدر حالی که لذت می‌برد از موسیقی،\nکه سیمای هنرپیشه‌ای می‌بخشدش\nو می‌آفریند صحنه‌ای عشقی\nبا یک میلیونر جوان.\nهر غروب یک مشتری\nکافی است تا جور شود،\nشاید نجیب‌زاده‌ی دیشبی راستی مرا با خود ببرد\nباشد تنها\nاگر که بخواهد\nدر صبحدمان،\nبنشیند در کافه‌ای،\nبی‌آنکه در‌ پی کسی باشد.", "poet_nationality": "ایتالیا", "poet_name": "چزاره پاوزه", "poet_link": "https://echolalia.ir/category/sher/italian-poets/cesare-pavese/"}
{"title": "تو هماره در صبحدم برمی‌گردی", "link": "https://echolalia.ir/youre-always-back-in-the-morning/", "poem": "نسیم ِ سبک ِ سپیده دم \n نفس می‌کشد با دهانت \n در انتهای خیابان‌های خلوت. \n پرتوی ِ خاکستری چشمانت، \n قطرات شیرین سپیده دم است \n بر تپه‌های تاریک. \n قدم‌ها و نفس ِ تو \n همچون باد صبحدم \n فرا می‌گیرد خانه‌ها را. \n شهر مرتعش می‌شود \n سنگ‌ها دم برمی‌آورند،\nزندگی هستی تو، \n یک بیداری. \n ستاره ِ \n در پرتوی ِ سپیده دم، \n آواز ِ نسیم، \n گرما، نفس \n گم شد \n شب پایان گرفت. \n تو روشنایی و صبحی.", "poet_nationality": "ایتالیا", "poet_name": "چزاره پاوزه", "poet_link": "https://echolalia.ir/category/sher/italian-poets/cesare-pavese/"}
{"title": "تو برایم چو وجودی غمینی", "link": "https://echolalia.ir/you-are-like-me-a-sad-existence/", "poem": "تو برایم چو وجودی غمینی،\nگل زودمیرای شعر،\nکه همان دم که با آن خوشم\nو بر آنم تا سرمست شوم از وجودش،\nحس می‌کنم که باید بگریزم به دورها،\nبسیار دور،\nبه‌سبب شوربختی جان خویش؛\nشوربختی اندوهناک من.\nآن‌گاه که دیوانه‌وار به سینه‌ات می‌فشارم\nو لبانت را به دهان می‌کشم،\nطولانی و بی‌وقفه،\nغمگینم، عزیز من!\nزان رو که قلبم بسیار خسته است\nاز عشقی چنین عاجزانه به تو.\nتو لبانت را بر لب من می‌نهی\nو خود را وامی‌داریم تا سرخوش باشیم\nاز عشقمان، که هرگز شاد نخواهد بود\n-زیرا که جانمان بسی خسته است\nاز رؤیاهایی که پیش از این دیده‌ایم-.\nاما آن ترسان منم،\nو تو بسیار سرآمدی.\nآن‌گاه که به تو می‌اندیشم،\nجز خواهش گداختن در عشق، چیزی اندرونم نیست؛\nبه‌خاطر آن شادی کوچکی که به من هبه می‌کنی،\nکه نمی‌دانم از روی ترحم است یا هوس.\nزیبایی تو، زیبایی محزونیست\nکه هرگز در رؤیا نیز شهامت دیدنش نداشتم،\nاما زان گونه که گفتی، تنها رؤیاست.\nآن‌گاه که برایت از چیزهای خوشایندتر سخن می‌گویم\nو تو را به سینه می‌فشارم\n-و تو به من نمی‌اندیشی-.\nحق با توست، عزیزکم:\nمن غمگین غمگینم و بسی ترسان.\nآری! تو برای من\nمگر وهمی گذرا\nدر چشمان بزرگ رؤیا\nنیستی،\nکه ساعتی مرا به سینه می‌فشرد\nو به‌تمامی غرقه می‌سازد\nدر چیزهای دلنشین سرشار از افسوس.\nزمانی که خسته، رنج حزن‌انگیزم را\nدر اشعار لطیف جاری می‌سازم\nنیز ‌چنین است.\nگل زودمیرای شعر،\nنه چیزی بیش از آن، عشق من.\nاما تو نمی‌دانی، عزیزکم\nو هرگز از آن‌چه که رنجم می‌دهد، خبرت نخواهد شد.\nشکوفه طلایی!\nتو که تاکنون رنج‌ها کشیده‌ای!\nبه خیره شدن در چهره‌ات،\n-که به‌گاه لبخند هم می‌گرید-\nادامه می‌دهم.\nآه از آن شیرینی حزن‌انگیز چهره‌ات!\nهرگز نخواهی دانست، عزیزکم\nدر کنار تو،\nبه ستایش اندام ظریف و دلنوازت ادامه خواهم داد\nکه شیرینی نوبهار دارد\nو بسیار گل‌بیز است و طاقت‌سوز.\nو من حتی با این خیال کابوس‌وار\nکه دیگری عاشق اندامت باشد\nو به سینه‌ات بفشارد،\nعنان از کف می‌دهم.\nبه ستودنت ادامه خواهم داد،\nبه بوسیدنت و به رنج کشیدن؛\nتا آن روزی که بگویی\nهمه‌چیز باید پایان پذیرد.\nآن دم، تو دورتر نخواهی بود\nو من در سینه‌ام خستگی احساس نخواهم کرد،\nاما فریاد برخواهم آورد از درد\nو دگر بار در رؤیا خواهم بوسید \nو به سینه خواهم فشرد\nآن خیال غایب را.\nو برایت اشعاری غمناک خواهم نوشت\nبرای یاد جان‌گداز تو\n-که تو دیگر نخواهی خواند-.\nاما در سینه من،\nجان‌فرسا و دیرپای خواهد ماند\nبرای همیشه.\nاز کانال ادبیات دیگر", "poet_nationality": "ایتالیا", "poet_name": "چزاره پاوزه", "poet_link": "https://echolalia.ir/category/sher/italian-poets/cesare-pavese/"}
{"title": "زنی ما را انتظار می‌کشد", "link": "https://echolalia.ir/a-woman-waits-for-us/", "poem": "نمی دانی تپه‌هایی \nکه بر خون نشست. \nبه تمامی گریختیم \nسلاح و نام  فکندیم \nیک زن \nگریز ما را می‌نگریست \nتنها یکی از پای ننشست \nبا مشت گره کرده \nآسمان تهی را چشم دوخت \nآرام گرفت کنار آن دیوار\nسر فرو فکند و مُرد \nاکنون لخته‌ای خون و نام او. \nزنی برفراز تپه‌ها ما را انتظار می‌کشد.", "poet_nationality": "ایتالیا", "poet_name": "چزاره پاوزه", "poet_link": "https://echolalia.ir/category/sher/italian-poets/cesare-pavese/"}
{"title": "خود را یافتم", "link": "https://echolalia.ir/i-found-myself/", "poem": "خود را یافتم در یک کافه \nدر بازتاب آینه \nبی پایان، درخشان، \nخمیده‌ام و بر دود پیچیده \nبیشتر نمی‌دانم \nشاید وهم است \nیا تصویر خالی او، منم. \nدیگری \nوزوزی مدام در پیرامونم، \nاشکال در فضای کریستال \nغرقه می‌شوند \nو در نورش احاطه \nآنقدر دور اند که احساسشان نمی‌کنم.\nخمیده و تنهایم \nاز چیزی رنج نمی‌برم \nاما آن جا، شاید \nروح آن منِ پریده رنگ \nاز دردی ناشناخته می‌لرزد. \nدیگر رنج نمی‌برم.\nمی‌نگرم خود را\nو دیگران را\nبه خود پیچیدنی تب دار\nزیر آن آسمان درخشان", "poet_nationality": "ایتالیا", "poet_name": "چزاره پاوزه", "poet_link": "https://echolalia.ir/category/sher/italian-poets/cesare-pavese/"}
{"title": "پس از عشق", "link": "https://echolalia.ir/after-love/", "poem": "دیگر هیچ جادویی وجود ندارد \nما هم‌دیگر را ملاقات می‌کنیم \nمثل همه‌ی مردم \nتو هیچ معجزه‌ای برای‌ام نمی‌کنی \nنه حتا زمانی‌ که من برای‌ات معجزه‌ای دارم \nتو باد بودی و من دریا…\nدیگر هیچ شکوهی وجود ندارد \nمن بی‌آن‌که بخواهم \nدر کنار ساحل \nمثل آب‌گیری بزرگ شده‌ام \nهرچند آب‌گیر در زمان طوفان امنیت دارد \nو از جزر و مد پایان یافته است، \nاما \nبسیار متلاطم‌تر از دریا شده است \nبرای همه‌ی آرامش‌ها.", "poet_nationality": "آمریکا", "poet_name": "سارا تیس دیل", "poet_link": "https://echolalia.ir/category/sher/poets-america/sara-teasdale/"}
{"title": "گناهان تو باعث شده بود که بیشتر عاشقت باشم", "link": "https://echolalia.ir/your-sins-have-made-me-love-you-more/", "poem": "آمدند تا اشتباهات تو را به من بگویند\nیکی یکی\nخودشان را معرفی کردند\nبلند بلند\nمی خندیدم وقتی این کار را می کردند\nمن همه ی آنها را به خوبی از قبل می شناختم\nآه ، آنها کورند\nآنها بیش از حد کورند برای دیدن\nگناهان تو باعث شده بود که بیشتر عاشقت باشم", "poet_nationality": "آمریکا", "poet_name": "سارا تیس دیل", "poet_link": "https://echolalia.ir/category/sher/poets-america/sara-teasdale/"}
{"title": "دیگر از دوریت نمی ترسم", "link": "https://echolalia.ir/%d8%af%db%8c%da%af%d8%b1-%d8%a7%d8%b2-%d8%af%d9%88%d8%b1%db%8c%d8%aa-%d9%86%d9%85%db%8c-%d8%aa%d8%b1%d8%b3%d9%85/", "poem": "چه بر سر من آمده\nدیگر از دوریت نمی ترسم\nاز اینکه نیستی\nو از ترس نبودنت نمی هراسم و نمی میرم\nچه بر سرم آمده\nکه به وقت خدا حافظی\nاینچنین بی باک\nاز تو روی بر میگردانم\nو از ترس دلتنگی و دوری\nبارها و بارها سر بر نمی گردانم\nراستی تو بگو\nچه بر سر من آمده", "poet_nationality": "رومانی", "poet_name": "تریستان تزارا", "poet_link": "https://echolalia.ir/category/sher/romanian-poets/tristan-tzara/"}
{"title": "دوباره، همان درد عمیق", "link": "https://echolalia.ir/%d8%af%d9%88%d8%a8%d8%a7%d8%b1%d9%87%d8%8c-%d9%87%d9%85%d8%a7%d9%86-%d8%af%d8%b1%d8%af-%d8%b9%d9%85%db%8c%d9%82/", "poem": "آسمان خراش‌ها و آسمان زیرین \nزمین را تنگ خاکستر گرفته است. \nهمان پریشانی گیج آور \nبر جا مانده است در پاریس پهناور و شادمان\nشامگاهان خیابان‌ها پر زرق و برقند، \nواپسین درخشش خورشید فرو می‌نشیند. \nو همه جا زوج‌هایی هستند، \nبا لبانی لرزان و چشمانی بی‌پروا.\nاکنون تنهایم، خوب است بیاساید \nسر کسی رویاروی شاه‌بلوطی. \nدرست همچنان که در مسکو، اینجا، سینه \nهمراه منظومه‌ی رُستاند فریاد می‌شکد.\nگرامی‌اند روزهای رفته‌ی دراز بلاهت \nشب‌های پاریس عذاب‌آورند. \nبه سوی خانه راه می افتم تا بنفشه‌ها را بیازارم \nو نگاره‌ی مهربانی و نازنین کسی را.\nآن نیمرخ نظر می‌دوزد، به سان برادری \nخودمانی و اندوهگین است. به نظر می‌رسد \nامشب خواهم دید شهید ریچستاد را \nرُستاند و سارا را – در رویاهایم.\nدر پاریس پهناور و شادمان، اکنون \nمن خواب علفزار و شب‌های ابری را می‌بینم، \nو قهقهه‌ی دور و سایه‌ها نزدیکند. \nدوباره، همان درد عمیق برمی‌تابد.\nنمایشنامه رُستاند (Rosstand) درباره‌ی زندگی دوک ریچستاد (پسر ناپلئون اول) و ماری لوئیس است. نمایش را در ۱۵ مارس ۱۹۰۰ سارا برنهاردت در تماشاخانه ی خود اجرا کرد و خود نقش دوک را بازی کرد.", "poet_nationality": "روسیه", "poet_name": "مارینا تسوتایوا", "poet_link": "https://echolalia.ir/category/sher/russian-poets/marina-tsvetaeva/"}
{"title": "خواب با نام تو  عمیق می‌شود", "link": "https://echolalia.ir/%d8%ae%d9%88%d8%a7%d8%a8-%d8%a8%d8%a7-%d9%86%d8%a7%d9%85-%d8%aa%d9%88-%d8%b9%d9%85%db%8c%d9%82-%d9%85%db%8c%e2%80%8c%d8%b4%d9%88%d8%af/", "poem": "نام تو پرنده‌ای‌ست در دست من\nتکه‌ای یخ بر روی زبانم\nنام تو باز شدن سریع لب‌هاست\nنام تو چهار حرف\nتوپی گرفته شده در هوا\nناقوسی نقره‌ای‌ست در دهانم\nصدای نام تو\nسنگی‌ست که به دریاچه‌ی آرام پرتاب می‌شود\nنام تو\nصدای آرام سم‌ضربه‌هایی‌ست در شب\nروی شقیقه‌ی من ، نام تو\nشلیک سریع تفنگی مسلح شده است\nنام تو  غیرممکن\nبوسه‌ای روی چشم‌هایم\nسردی پلک‌های بسته است\nنام تو بوسه‌ی برف\nجرعه‌ی آبی آب چشمه‌ای خنک\nخواب با نام تو  عمیق می‌شود", "poet_nationality": "روسیه", "poet_name": "مارینا تسوتایوا", "poet_link": "https://echolalia.ir/category/sher/russian-poets/marina-tsvetaeva/"}
{"title": "به این خوشم که شما گرفتار من نیستید", "link": "https://echolalia.ir/i-like-that-you-are-not-caught-up-with-me/", "poem": "به این خوشم که شما گرفتار من نیستید\nبه این خوشم که من گرفتار شما نیستم\nو به این خوشم که شما در حضور من\nبه‌راحتی دیگری را در آغوش می کشید\nو از این که شما را نمی‌بوسم\nآتش سوزان جهنم برایم آرزو نمی‌کنید\nخوشم که نام لطیف مرا ، ای نازنین من\nشبانه‌روز به بیهودگی یاد نمی‌کنید\nخوشم که در سکوت سرد کلیسا ، ای آوازه‌خوانان\nبرای ما سرود ستایش سر نمی‌دهید\nسپاس قلبی من از آن شما باد\nشما که خود نمی‌دانید\nچه عاشقانه مرا دوست می دارید\nو سپاس برای آرامش شب ‌هایم\nبرای کمیابی ملاقات‌های تنگ غروب\nبرای فقدان گردش ‌هامان زیر نور ماه\nبرای بی‌حضوری خورشید بالای سرمان\nبرای این ‌که ، افسوس ! شما گرفتار من نیستید\nبرای این‌ که ، افسوس ! من گرفتار شما نیستم", "poet_nationality": "روسیه", "poet_name": "مارینا تسوتایوا", "poet_link": "https://echolalia.ir/category/sher/russian-poets/marina-tsvetaeva/"}
{"title": "بوسه", "link": "https://echolalia.ir/kiss/", "poem": "بوسه بر پیشانی، شوربختی را می سترد\nبر پیشانی ات بوسه می زنم\nبوسه بر چشمها، بی خوابی را می زداید\nبر چشمانت بوسه می زنم\nبوسه بر لب ها، ژرف ترین عطش هارا می نشاند\nبر لبانت بوسه می زنم\nبوسه بر سر خاطره ها را می روبد\nبر سرت بوسه می زنم", "poet_nationality": "روسیه", "poet_name": "مارینا تسوتایوا", "poet_link": "https://echolalia.ir/category/sher/russian-poets/marina-tsvetaeva/"}
{"title": "هنگامی که تو را می‌بوسم", "link": "https://echolalia.ir/when-i-kiss-you/", "poem": "هنگامی که تو را می‌بوسم \nتنها دهان تو نیست که بر آن بوسه می‌زنم \nتنها ناف تو نیست \nتنها شکم تو نیست که می‌بوسم‌اش \nمن حتا \nپرسش‌های تو را می‌بوسم \nآرزوهای تو را \nعکس‌العمل تو را می‌بوسم \nشک‌های تو را \nشهامت‌ات را \nعشق‌ات را به من \nو \nرهایی‌ات را از من \nمن به پاهای تو بوسه می‌زنم \nکه به این‌جا آمده‌اند و دوباره \nاز این‌جا خواهند رفت\nمن \nتو را می‌بوسم \nهمین‌گونه که هستی \nهم‌آن‌گونه که خواهی‌ بود \nفردا و فرداها \nهنگامی که حتا \nهنگامه‌ی من نیز گذشته است.", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "در ویتنام خانه‌ها ویران است", "link": "https://echolalia.ir/in-vietnam/", "poem": "از وقتی باغبان شاخه‌های درختانم را هرس کرده است \nسیب‌های باغم درشت‌تر شده‌اند \nاما برگ‌های درخت گلابی آفت‌زده \nپژمرده‌اند\nدر ویتنام برگ‌ریزان است\nفرزندانم همه تندرست‌اند \nاما برای پسر کوچکم نگرانم \nاو هنوز در مدرسه جدیدش \nبا محیط انس نگرفته است\nدر ویتنام کودکان می‌میرند\nبام خانه‌ام مرمت شده‌است \nفقط باید قاب پنجره‌ها را تمیز کرد و رنگ زد \nحق بیمه آتش‌سوزی، به خاطر افزایش قیمت خانه‌ها \nبالا رفته است\nدر ویتنام خانه‌ها ویران است\nاز کتاب مرگ را با تو سخنی نیست", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "عشق به چه کار ما می‌آید؟", "link": "https://echolalia.ir/what-does-love-do-for-us/", "poem": "ما را با عشق چه کار؟ \nکدام مددی \nداد عشق به ما \nدر برابر بیکاری \nدر برابر هیتلرها \nدر برابر آخرین جنگ \nیا دیروز و امروز \nدر برابر ترسی که فرا می‌رسد\nو در برابر بمب‌ها؟\nکدام مددی\nدر برابر آن‌چه\nنابود می‌کند ما را؟\nهیچ هیچ:\nعشق با ما خائن بود\nما را باعشق چه کار؟\nعشق را با ما چه کار؟\nکدام مددی\nدادیم ما به عشق \nدر برابر بیکاری \nدر برابر هیتلرها \nدر برابر آخرین جنگ \nیا دیروز و امروز \nدر برابر ترسی که فرا می‌رسد \nو در برابر بمب‌ها؟\nکدام مددی \nدر برابر آن‌چه \nنابود می‌کند عشق را؟ \nهیچ هیچ: \nما خائن بودیم به عشق\nاز کتاب مرگ را با تو سخنی نیست!", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "من از یاد می‌برم", "link": "https://echolalia.ir/i-forget/", "poem": "من از یاد می‌برم \nآن‌چه ‌را که یاد گرفته‌ام \nدر مدرسه \nآینده \nتقسیم بر ترس \nحاصل‌اش فراموشی‌ست \nزندگی \nتقسیم بر ترس \nحاصل‌اش جنون است \nفراموشی \nتقسیم بر جنون \nحاصل‌اش جنگ است \nمن هنوز می‌دانم \nکه حاصل‌ ضرب ترس و جنون \nزندگی‌ست \nاین را هم می‌دانم \nکه حاصل‌ ضرب ترس و فراموشی \nآینده‌ست \nمن اما نمی‌فهمم \nکه این چه آینده‌ای‌ست؟\nو چه می‌شود \nحاصل‌ضرب ترس \nدر ترس؟ \nو آسودگی دیگر چیست؟ \nما در کودکی \nحساب کردن آموختیم \nبرای چه؟", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "چشم‌های تو", "link": "https://echolalia.ir/your-eyes-2/", "poem": "در ابتدا \nعاشق درخشندگی چشم‌های تو شدم \nعاشق لبخند تو \nعاشق شور و شعف تو در زندگی \nحالا \nاشک‌های تو را نیز دوست دارم \nترس تو از زندگی \nهراس نهفته در چشم‌هایت در رویارویی با زندگی را \nدوست‌ دارم\nاما در مواجهه با ترس\nبه تو کمک خواهم کرد\nچرا که هنوز\nشور زندگانی‌ام در تلالو چشم‌های توست.", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "حرف‌ و سکوت", "link": "https://echolalia.ir/speech-and-silence/", "poem": "حرف‌های بزرگ من \nاز من محافظت نخواهد کرد \nدر برابر مرگ\nو حرف‌های کوچک من \nاز من محافظت نخواهد کرد \nدر برابر مرگ\nاصلن هیچ حرفی \nو نه سکوتِ بین حرف‌های بزرگ و کوچک \nاز من محافظت خواهد کرد \nدر برابر مرگ\nاما شاید \nفقط شاید \nبرخی از این حرف‌ها \nو شاید \nبه ویژه آن‌هایی که کوچکترند \nیا حتی سکوتِ بین حرف‌ها \nمحافظت کند کسانی را از مرگ \nوقتی‌که مُرده باشم من", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "وقتی که آزادی این‌جا نیست", "link": "https://echolalia.ir/when-freedom-is-not-here/", "poem": "وقتی که آزادی این‌جا نیست \nتو آزادی هستی \nوقتی که شکوهی این‌جا نیست \nتو شکوهی \nو آن‌گاه که این‌جا شوری نیست \nنه پیوندی میانِ مردم \nتو پیوندی تو گرمایی: \nجان یک جهان بی‌جان.\nلبان‌ات و زبان‌ات \nپرسش است و پاسخ است \nدر بازوان‌ات در آغوش‌ات \nآشتی شعله می‌کشد \nو هر هجرتِ نا‌گهان تو \nگامی به سوی بازگشت است.\nتو سرآغاز آینده‌یی: \nجان یک جهان بی‌جان \nتو نه گونه‌یی از ایمانی \nنه فلسفه نه فرمانی، \nنه سربه‌راه \nکه تن داده باشی. \nتو آغاز زیستنی \nتو یک زنی \nو می‌توانی گمراه شده باشی \nشک کرده باشی و \nخوب باشی: \nجان یک جهان بی‌جان…\nاز کانال تلگرام ادبیات دیگر", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "به‌ تو فکر کردن", "link": "https://echolalia.ir/%d8%a8%d9%87%e2%80%8c-%d8%aa%d9%88-%d9%81%da%a9%d8%b1-%da%a9%d8%b1%d8%af%d9%86/", "poem": "با انسان‌ها\nاز صلح حرف زدن\nو همان‌زمان به‌ تو فکر کردن.\nاز آینده گفتن\nو به‌ تو فکر کردن.\nاز حقِ حیات گفتن\nو به‌ تو فکر کردن.\nنگرانِ همنوعان بودن\nو به‌ تو فکر کردن.\nهمه‌ی این‌ها آیا ریاکاری‌ست؟\nیا حقیقتی‌ست که آخر بر زبان می‌‌رانم؟", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "آن‌گاه که تو را نمی‌بوسم", "link": "https://echolalia.ir/%d8%a2%d9%86%e2%80%8c%da%af%d8%a7%d9%87-%da%a9%d9%87-%d8%aa%d9%88-%d8%b1%d8%a7-%d9%86%d9%85%db%8c%e2%80%8c%d8%a8%d9%88%d8%b3%d9%85/", "poem": "من چشم دارم\nچرا که تو را می‌بینم\nگوش دارم\nچرا که تو را می‌شنوم\nو دهان\nچرا که تو را می‌بوسم\nآیا چشم‌ها و گوش‌های من است\nآن‌گاه که تو را\nنمی‌بینم\nنمی‌شنوم\nو آن\nدهان من است\nآن‌گاه که تو را\nنمی‌بوسم", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "فقط ترا دوست دارم", "link": "https://echolalia.ir/i-just-love-you/", "poem": "فقط ترا دوست دارم\nاز آن رو که عشق به تو\nدر من است\nو تو دوری\nبا این خطر مواجهیم\nکه عاشق عشقم به تو شوم\nاز آن رو که اشتیاقم به تو\nدر من است\nو تو دوری\nبا این خطر مواجهیم\nکه عاشق اشتیاقم به تو شوم\nاز آن رو که غمم\nاز آن همه دوری ات\nدر من است\nبیم آن می رود\nکه عاشق غم خود شوم\nپس فقط باید\nچشم هایم را ببندم\nو تو را پیش روی خود بنگرم\nتو را ، نه عشق را\nنه اشتیاق و\nنه اندوهم را\nو آن گاه\nعاقبت این را بدانم\nکه نه عاشق اندوه خود\nنه اشتیاق خود\nو نه عشق خود ، به تو نیستم\nفقط تو را دوست دارم", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "اگر هرگز تو را ندیده بودم", "link": "https://echolalia.ir/if-ive-never-seen-you/", "poem": "زندگی\nشاید\nآسان تر می بود\nاگر هرگز\nتو را ندیده بودم\nاندوهمان کم تر می بود\nهر بار\nکه ناگزیریم از هم جدا شویم\nترسمان کم تر می بود\nاز جدایی بعدها\nو بعدترها\nو نیز وقتی نیستی\nاین همه\nدر اشتیاق توان سوزت نمی سوختم\nکه می خواهد به هر قیمتی\nناممکن را ممکن سازد\nآن هم فوری\nدر اولین فرصت\nو آن گاه که تحقق نیافت\nسرخورده می شود و\nبه نفس نفس می افتد\nزندگی\nچه بسا\nآسان تر می بود\nاگر تو را\nندیده بودم\nفقط این که در آن صورت\nدیگر زندگی من نبود", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "برای‌ من تنها ماه مانده است", "link": "https://echolalia.ir/i-have-only-one-month-left/", "poem": "آفتاب‌ِ من\nبرای‌‌ درخشیدن\nبه آسمان‌ تو\nرفته است\nبرای‌ من\nتنها ماه مانده است\nکه او را\nمن از تمامی‌ ابرها صدا می‌زنم\nماه به من دلگرمی می‌دهد\nکه روزی تابشش\nگرم‌تر و\nروشن‌تر خواهد شد\nنه، این زرد، رنگی دیگر نخواهد شد\nاین رنگ\nکه یادآور‌ ملال و سردی است\nباز آی، آفتابا\nروشنای و گرمای‌ افزون‌ ماه\nفرای‌\nطاقت‌ من‌‌اند !", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "پیش از آن که بمیرم", "link": "https://echolalia.ir/before-i-die/", "poem": "پیش از آن که بمیرم\nدگرباره سخن می‌گویم\nاز گرمی زندگی\nتا تنی چند بدانند\nزندگی گرم نیست\nمی‌توانست ولی گرم باشد\nپیش از آن که بمیرم\nدگرباره سخن می‌گویم\nاز عشق\nتا تنی چند بگویند\nعشق بود\nعشق باید باشد\nپیش از آن که بمیرم\nدگرباره سخن می‌گویم\nاز بخت خوش امید بستن به خوشبختی\nتا تنی چند بپرسند:\nچیست این خوشبختی\nکی برمی‌گردد ؟", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "زندگی را چه معنایی ست ؟", "link": "https://echolalia.ir/what-does-life-mean/", "poem": "به کجا ؟\nبه عشق\nاما عشق\nکه به اندیشه ات فرو می برد\nبه اندیشه\nاما اندیشه\nکه اندوهگینت می کند\nبه اندوه\nاما اندوه\nکه به ترحم می انجامد\nبه ترحم\nاما ترحم\nکه به نومیدی می کشاند\nبه نومیدی\nاما نومیدی\nکه به پرسش می انجامد\nبه پرسش\nاما پرسش\nکه به پاسخ می انجامد\nبه پاسخ\nاما پاسخ\nکه به سرکشی می انجامد\nبه سرکشی\nاما سرکشی\nکه به مرگ می انجامد\nپس سرانجام به مرگ\nاما بی سرکشی\nبی ترحم\nبی عشق\nزندگی را چه معنایی ست ؟", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "در آغاز عاشق شدم", "link": "https://echolalia.ir/at-first-i-fell-in-love/", "poem": "در آغاز عاشق شدم\nبه برق نگاهت\nبه خنده ات\nبه اشتیاقت به زندگی\nاکنون نیز دوست می دارم گریه ات را\nو بیم ات را و نگرانی ات را\nاز فردا\nو درماندگی نهفته\nدر چشمانت را\nاما در برابر هراسی که داری\nمی خواهم یاری ات دهم\nزیرا شوقم به زندگی\nهنوز در برق نگاهت نهفته است", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "عشق می گوید", "link": "https://echolalia.ir/%d8%b9%d8%b4%d9%82-%d9%85%db%8c-%da%af%d9%88%d9%8a%d8%af/", "poem": "عقل می گوید\nکه دیوانگی ست\nعشق میگوید\nهمانی که هست\nهشیاری می‌گوید\nکه ناخرسندیست\nترس می گوید\nجز رنج ، هیچ‌چیز نیست\nفراست می گوید\nآینده‌ای ندارد\nعشق می گوید\nهمانی که هست\nغرور می گوید\nمضحک است\nهشیاری می‌گوید\nاحمقانه است\nتجربه می گوید\nغیرممکن است\nعشق می گوید\nهمانی که هست", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "به خاطر آوردن", "link": "https://echolalia.ir/%d8%a8%d9%87-%d8%ae%d8%a7%d8%b7%d8%b1-%d8%a2%d9%88%d8%b1%d8%af%d9%86/", "poem": "به خاطر آوردن\nشاید\nآزار دهنده ترین شیوه ی از یاد بردن ست\nو احتمالا\nدوستانه ترین راه\nبرای تخفیف این عذاب", "poet_nationality": "آلمان", "poet_name": "اریش فرید", "poet_link": "https://echolalia.ir/category/sher/german-poet/erich-fried/"}
{"title": "درختی", "link": "https://echolalia.ir/a-tree/", "poem": "گفتمت: بیدار شو \nآب را طفلی دیدم \nباد و سنگ‌ها می‌رانْد \nو نیز گفتم: زیر آب و ثمره‌ها، \nزیرِ پوست گندم،\nوسوسه‌یی‌ست رؤیای آن دارد \nتا سرودی باشد؛ \nبرای زخم، \nدر ملکوتِ گرسنگی و گریستن. \nبرخیز، \nندایت می‌کنم، \nشناختی صدا را؟ \nمن‌ام برادرت خِضر \nاسبِ مرگ، \nزین می‌کنم و \nبرمی‌کَنم دروازه‌ی روزگار.", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "خانه‌ای بر بسترِ نور و صدا", "link": "https://echolalia.ir/a-house-on-the-light-and-sound/", "poem": "اگر از اعماقِ پرسش‌ها و ابعادِ خویشتن \nبیرون شوم \nاگر از حوادث و کلمات و دقایق \nعبور کنم \nشاید به کومه‌هایِ بوسه و \nکتیبه‌هایِ عریانی، \nیا به خانه‌ای بر بسترِ نور و صدا برسم \nآن‌جا که: \nپنجره‌ها و ریشه‌ها \nبه تبعید نمی‌روند \nو هرگز! \nاز اسارتِ ماهی و کودک در حوضِ نقاشی و شهرِ قصه \nخبری نیست\nآری… همانْ حوالی \nکه دهانِ تو \nرویشِ تُردِ ساقه‌ها در ضیافتِ خیسِ شبانه‌هاست \nو گویی \nالیاف و اندامِ پرندگان را \nهلهله می‌کِشد", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "برقص", "link": "https://echolalia.ir/dance/", "poem": "شاید رویِ زمین عشقی نباشد \nجز آنچه که ما آن‌ را تَخَیُّل می کنیم. \nکه روزیِ خواهیم داشت \nآن‌ را \nو به آن دست یابیم.\nتوقف نکن_ \nبه رقصیدن ادامه ده، \nای عشق، \nای شعر.\nحتی اگر مرگ باشد \nبرقص", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "به سوی ذات خود", "link": "https://echolalia.ir/towards-its-essence/", "poem": "به خود گفتم \nشب را تا صبح بیدار خواهم ماند \nبرای نوشتن \nاما چه بگویم وچه بنویسم؟ \nغرق در کوشش نوشتن، سفیدی کاغذهایم را با سیاهی مرکب می آلودم \nمی نوشتم \nپاک می کردم \nودیگر بار از نو شروع می کردم \nاما باز هم هیچ، دیگر چیزی نیست . \nچیست که مرا تغییر داده است؟! \nبه کجا؟ \nچگونه آن همه چیزهایم را به پنهانی سپرده؟! \nخواب است مرا در برگرفته؟\nهرگز سراغم نمی‌آید \nگویا خواب سنگینی خود را بر فرق سرم رهانیده است \nسپیده دمان از نو می آغازم همانند دانه ایی با احساس شکافت پذری \nاحساس شکوفایی نوآوری پدیدارم شد \nوبه دیگری شیء ای تبدیل شدم \nشخصی دیگر سرشار از دوری ودرازی \nبه سوی ذات دور خود؛ به آن سوی افق های دور و دراز می رود \nواین نوشته را می نگارد", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "جستجو", "link": "https://echolalia.ir/research/", "poem": "گام می‌زنم، \nگام می‌زنم و در ‌پی‌ام ستاره‌ها \nسوی اختران روزِ دیگری \nگام می‌زنند. \nاز گدازِ رنج تیره \nمرگ و \nرازها و \nآنچه زنده می‌شود \nگام‌های من \nکشته می‌شوند و خون من \nزنده می‌شود.\nاین منم که راه او هنوز \nناسپرده مانده است و \nهیچ طالعی برای او رصد نکرده‌اند. \nگام می‌زنم به سوی خویش \nسوی روز دیگری و گام می‌زنند \nدر پی‌ام ستاره‌ها", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "من اگر بمیرم", "link": "https://echolalia.ir/if-i-die/", "poem": "من اگر بمیرم \nچه‌کسی می‌فهمد این صدایی که مُرده \nصدای من بوده‌ست \nمن اگر بمیرم \nچه‌کسی می‌فهمد این جایی که بوده‌ام \nهمیشه اعماق بوده‌ست \nهمیشه دور بوده‌ست \nمن اگر بمیرم \nچه‌کسی می‌فهمد دوست داشته‌ام \nباد را در آغوش بگیرم\nمن اگر بمیرم \nچه‌کسی می‌فهمد چیزی شبیه آهن‌‌ربا \nجا خوش کرده بوده روی زبانم \nمن اگر بمیرم \nچه‌کسی می‌فهمد رنگِ آفتاب بوده چشم‌های من \nبه سپیدی برف بوده قدم‌های من", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "نه زمان رخت است نه زمین خواب", "link": "https://echolalia.ir/love-trees/", "poem": "نه زمان رخت است و نه زمین خواب \nدرختان عشق برهنه اند\nومکانی که عشق خواهان آن بود همچنان بدون پوشش است \nآیا، شب خواب های رویایی اش را بیدار نموده است؟ \nوهمچنان در خیابان آفتاب دوان دوان راه می پیماید.\nبگمانم که این خورشیدگانی که در مدار عشق خمیازه کنان هستند \nچیزی جز زخم هایی بر زمین نبوده اند. \nآوازی خواهم خواند برای این مکان روشن . \nباتکه های باقی مانده از عاشقانی که بر من سبقت نموده‌اند \nاین هستی چیزی نیست جز فضایی گشوده برای خوانندگی", "poet_nationality": "عرب", "poet_name": "آدونیس", "poet_link": "https://echolalia.ir/category/sher/arabic-poet/adunis/"}
{"title": "از قوت مستیم ز هستیم خبر نیست", "link": "https://echolalia.ir/we-are-not-strong-enough/", "poem": "از قوت مستیم ز هستیم خبر نیست\nمستم ز می عشق و چو من مست دگر نیست\nدر جشن می عشق که خون جگرم ریخت\nنقل من دلسوخته جز خون جگر نیست\nمستان می‌عشق درین بادیه رفتند\nمن ماندم و از ماندن من نیز اثر نیست\nدر بادیه‌ی عشق نه نقصان نه کمال است\nچون من دو جهان خلق اگر هست و اگر نیست\nگویند برو تا به درش برگذری بوک\n هیهات که گر باد شوم روی گذر نیست\n زین پیش دلی بود مرا عاشق و امروز\n جز بی‌خبریم از دل خود هیچ خبر نیست\nجانا اگرم در سر کار تو رود جان\n از دادن صد جان دگرم بیم خطر نیست\nدر دامن تو دست کسی می‌زند ای دوست\nکو در ره سودای تو با دامن تر نیست\nدانی که چه خواهم من دلسوخته از تو\n خواهم که نخواهم، دگرم هیچ نظر نیست\nعطار چنان غرق غمت شد که دلش را\nیک دم دل دل نیست زمانی سر سر نیست", "poet_nationality": "ایرانی", "poet_name": "عطار نیشابوری", "poet_link": "https://echolalia.ir/category/sher/iranian-poets/attar-of-nishapur/"}
{"title": "دوست دارم با تو باشم", "link": "https://echolalia.ir/%d8%af%d9%88%d8%b3%d8%aa-%d8%af%d8%a7%d8%b1%d9%85-%d8%a8%d8%a7-%d8%aa%d9%88-%d8%a8%d8%a7%d8%b4%d9%85/", "poem": "دوست دارم با تو باشم\nچون هیچ وقت از با تو بودن خسته نمی شوم\nحتی وقتی با هم حرف نمی زنیم\nحتی وقتی نوازشم نمی کنی\nحتی وقتی در یک اتاق نیستیم\nباز هم خسته نمی شوم\nهرگز دلزده نمی شوم\nفکر کنم به خاطر این است\nکه به تو اعتماد دارم\n# آنا_گاوالدا", "poet_nationality": "فرانسه", "poet_name": "آنا گاوالدا", "poet_link": "https://echolalia.ir/category/sher/french-poets/anna-gavalda/"}
{"title": "حساب عشقی که نثار تو می کنند", "link": "https://echolalia.ir/%d8%ad%d8%b3%d8%a7%d8%a8-%d8%b9%d8%b4%d9%82%db%8c-%da%a9%d9%87-%d9%86%d8%ab%d8%a7%d8%b1-%d8%aa%d9%88-%d9%85%db%8c-%da%a9%d9%86%d9%86%d8%af/", "poem": "از کسانی که همه چیز را محاسبه می کنند بترس\nو هرگز قلبت را در اختیار آنها نگذار\nآنها حساب عشقی که نثار تو می کنند را نیز دارند\nو روزی آن را با تو تسویه میکنند", "poet_nationality": "فرانسه", "poet_name": "آنا گاوالدا", "poet_link": "https://echolalia.ir/category/sher/french-poets/anna-gavalda/"}
{"title": "باز هر دو درد کشیدیم", "link": "https://echolalia.ir/3450-2/", "poem": "به دنیا که آمدم\nخونِ مادرم\nریخت از لای پاهاش.\nهر دو درد کشیدیم\nاو بیش از من.\nمادرم که مرد\nخون مادرم\nریخت\nرفت از لای پاهاش\nو باز هر دو درد کشیدیم\nو باز، او بیش از من\n \n \nاز کتاب نبودنت – نشر چشمه", "poet_nationality": "لهستان", "poet_name": "آنا اشویر", "poet_link": "https://echolalia.ir/category/sher/poets-poland/anna-swirszczynska/"}
{"title": "پرم از عشق", "link": "https://echolalia.ir/%d9%be%d8%b1%d9%85-%d8%a7%d8%b2-%d8%b9%d8%b4%d9%82/", "poem": "پرم از عشق\nمثل درختی بزرگ که از باد\nمثل اسفنجی که از دریا\nمثل عمری دراز که از رنج\nمثل زمان که از مرگ\nاز کتاب نبودنت – نشر چشمه", "poet_nationality": "لهستان", "poet_name": "آنا اشویر", "poet_link": "https://echolalia.ir/category/sher/poets-poland/anna-swirszczynska/"}
{"title": "خز دزد", "link": "https://echolalia.ir/%d8%ae%d8%b2-%d8%af%d8%b2%d8%af/", "poem": "خمپاره ای\nدرِ مغازه ی خز فروشی را\nاز هم می درد.\nمردی می خزد تو\nیک بغل خز می قاپد\nبغل می‌زند و به دو، تا جلو در\nخز ها را خِرکش می‌کند.\nجلو در\nخمپاره‌ای دیگر\nمرد را از هم می‌درد.\nاز کتاب نبودنت – نشر چشمه", "poet_nationality": "لهستان", "poet_name": "آنا اشویر", "poet_link": "https://echolalia.ir/category/sher/poets-poland/anna-swirszczynska/"}
{"title": "ما تهیدستان مست", "link": "https://echolalia.ir/%d9%85%d8%a7-%d8%aa%d9%87%db%8c%d8%af%d8%b3%d8%aa%d8%a7%d9%86-%d9%85%d8%b3%d8%aa/", "poem": "شراب نمی نوشیم\nکه ما تهیدستان مستیم\nمستِ مست از دردهایمان", "poet_nationality": "عرب", "poet_name": "مظفر النواب", "poet_link": "https://echolalia.ir/category/sher/arabic-poet/muzaffar-al-nawab/"}
{"title": "چگونه دوست دارمت؟", "link": "https://echolalia.ir/how-would-you-like/", "poem": "چگونه دوست دارمت؟ \nبگذار روشهایم را بشمرم \nدوستت دارم \nبه ژرفا و پهنا و بلندایی \nکه روحم را توان رسیدن به آن هست \nآنگاه که سرشار از حسی ناپیدا \nبه نهایت بودن \nو کمال زیبایی هستم \nدوستت دارم \nبه اندازه خاموشترین نیاز هر روز \nبه آفتاب و نور شمع\nدوستت دارم \nرها \nچنان مردمانی که برای حقیقت می جنگند \nدوستت دارم \nناب\nچنان مردمانی که به سماع در می آیند\nدوستت دارم \nبا شوقی \nکه اندوه دیرسال مرا محو می کند \nو با ایمان کودکی ام\nدوستت دارم \nبا عشقی که از دست رفتنی می نماید \nو با قدیسین از دست رفته ام\nدوست دارمت \nبا نفسها \nلبخندها و \nاشکهای تمام زندگی ام \nو اگر خدا بخواهد \nپس از مرگ \nنیکوتر از این \nدوست خواهمت داشت", "poet_nationality": "انگلیس", "poet_name": "الیزابت برت براونینگ", "poet_link": "https://echolalia.ir/category/sher/british-poets/elizabeth-barrett-browning/"}
{"title": "مختصر دعوتی با لحنی آرام", "link": "https://echolalia.ir/a-brief-invitation-with-a-calm-tone/", "poem": "حتا پرندگان نیز ، یکدگر رایاری می رسانند…\nبیا نزدیک تر،\nنزدیک تر…\nیاریم کن تا بوسه ات برچینم.", "poet_nationality": "آمریکا", "poet_name": "تس گالاگر", "poet_link": "https://echolalia.ir/category/sher/poets-america/tess-gallagher/"}
{"title": "هیچ‌کس این سکوت را آرزو نکرده ‌است", "link": "https://echolalia.ir/%d9%87%db%8c%da%86%e2%80%8c%da%a9%d8%b3-%d8%a7%db%8c%d9%86-%d8%b3%da%a9%d9%88%d8%aa-%d8%b1%d8%a7-%d8%a2%d8%b1%d8%b2%d9%88-%d9%86%da%a9%d8%b1%d8%af%d9%87%e2%80%8c%d8%a7%d8%b3%d8%aa/", "poem": "این سکوت از آنِ ما نیست\nهیچ‌ کس این سکوت را آرزو نکرده‌ است\nهیچ‌ کس این سکوت را نخواسته‌ است\nبا میز اشتباه گرفته می‌شود این سکوت\nبا هراس اشتباه گرفته می‌شود\nاین سکوت\nبا رنج اشتباه گرفته می‌شود\nاین سکوت", "poet_nationality": "شیلی", "poet_name": "لوییس عمر لارا مندوزا", "poet_link": "https://echolalia.ir/category/sher/chilean-poets/luis-omar-lara-mendoza/"}
{"title": "می‌توانم در ساعت شش عصر بمیرم", "link": "https://echolalia.ir/%d9%85%db%8c%e2%80%8c%d8%aa%d9%88%d8%a7%d9%86%d9%85-%d8%af%d8%b1-%d8%b3%d8%a7%d8%b9%d8%aa-%d8%b4%d8%b4-%d8%b9%d8%b5%d8%b1-%d8%a8%d9%85%db%8c%d8%b1%d9%85/", "poem": "می‌توانم در ساعت شش عصر بمیرم\nولی هنوز زنده‌ام\nمی‌توانم تنها کسی باشم\nکه از طوفان جان سالم به در می‌برد\nولی حالا تو این‌جایی\nمی‌توانی باشی و بگذری\nبی‌آنکه نگاهم کنی\nولی این‌جایی و\nدوستم داری\nمی‌توانی دوستم بداری و\nهمه‌چیز می‌تواند از هم جدایمان کند\nمی‌شود که بشود\nو می‌شود که نشود", "poet_nationality": "شیلی", "poet_name": "لوییس عمر لارا مندوزا", "poet_link": "https://echolalia.ir/category/sher/chilean-poets/luis-omar-lara-mendoza/"}
{"title": "در همه‌ی شهرهای خاک", "link": "https://echolalia.ir/%d8%af%d8%b1-%d9%87%d9%85%d9%87%e2%80%8c%db%8c-%d8%b4%d9%87%d8%b1%d9%87%d8%a7%db%8c-%d8%ae%d8%a7%da%a9/", "poem": "در همه‌ی شهرهای خاک\nباران می‌بارد\nو من می‌توانم صورتم را\nبه سمت آسمان بگیرم و\nاز آن‌ ابرها بپرسم\nکه آیا از آسمان آن شهری می‌آیند\nکه یک‌بار صورتم را به سمت باران گرفتم و\nاز ابرها پرسیدم\nکه آیا از آسمان آن شهر می‌آیند؟", "poet_nationality": "شیلی", "poet_name": "لوییس عمر لارا مندوزا", "poet_link": "https://echolalia.ir/category/sher/chilean-poets/luis-omar-lara-mendoza/"}
{"title": "مراقب باش که چشم بر چه می‌نهی ای صیاد", "link": "https://echolalia.ir/%d9%85%d8%b1%d8%a7%d9%82%d8%a8-%d8%a8%d8%a7%d8%b4-%da%a9%d9%87-%da%86%d8%b4%d9%85-%d8%a8%d8%b1-%da%86%d9%87-%d9%85%db%8c%e2%80%8c%d9%86%d9%87%db%8c-%d8%a7%db%8c-%d8%b5%db%8c%d8%a7%d8%af/", "poem": "مراقب باش که چشم بر چه می‌نهی ای صیاد!\nآن‌چه حالا نمی‌بینی\nدیگر نخواهد بود\nآن‌چه اکنون لمس‌اش نمی‌کنی\nخواهد پوسید\nو آن‌چه اینک درنمی‌یابی\nیک‌روز\nزخمت خواهد زد.", "poet_nationality": "شیلی", "poet_name": "لوییس عمر لارا مندوزا", "poet_link": "https://echolalia.ir/category/sher/chilean-poets/luis-omar-lara-mendoza/"}
{"title": "هر وقت که ریچارد کری در شهر قدم می زد", "link": "https://echolalia.ir/%d9%87%d8%b1-%d9%88%d9%82%d8%aa-%da%a9%d9%87-%d8%b1%db%8c%da%86%d8%a7%d8%b1%d8%af-%da%a9%d8%b1%db%8c-%d8%af%d8%b1-%d8%b4%d9%87%d8%b1-%d9%82%d8%af%d9%85-%d9%85%db%8c-%d8%b2%d8%af/", "poem": "هر وقت که ریچارد کری در شهر قدم می زد،\nماها ، در پیاده رو، وراندازش می کردیم :\nاز فرق سر تا نوک پا،آقا منش می مانست؛\nسخت آراسته، وشاهانه باریک اندام\nو بینهایت، پیراسته بود.\nهمیشه ،محترمانه سخن می گفت؛\nآنگهی که، صبح به خیر می گفت،\n(کلامش)ضرب آهنگ داشت.\nگام (هم )که بر می داشت،پر تلألؤ می نمود.\nمتمول بود،آری ثروتمند تر از هر پادشاهی،\nو تعلمی ستودنی در هر مرتبتی داشت.\nخلاصه،تصور می کردیم، او همه چیز تمام است!\nو این سبب شده بود،آرزو کنیم؛ کاش جایش می بودیم!\nچون(مثل اسب)کار می کردیم،\n-بدون قوتی،حتی دریغ از یک تکه نان خشک کوفتی-\nو منتظر دمیدن بختمان بودیم!\nتا اینکه درشب تابستانی آرامی،\nریچارد کری به خانه اش رفت\nو گلوله ای در سرش خالی کرد.", "poet_nationality": "آمریکا", "poet_name": "ادوین آرلینگتون رابینسون", "poet_link": "https://echolalia.ir/category/sher/poets-america/edwin-arlington-robinson/"}
{"title": "مرا فراموش نکن", "link": "https://echolalia.ir/do-not-forget-me/", "poem": "روزی فرا می رسد که انسان\nدوست داشتنی ترین خاطراتش را نیز\nفراموش می کند\nلااقل تو هرشب\nوقتی که ساعت با صدای خسته اش\nدوازده را می نوازد\nمرا فراموش نکن\nچرا که من هر شب در آن ساعت\nتو را زندگی می کنم،تو را به یاد می آورم\nدر خیالم پریشان قدم می زنم\nتو هم آنجا که تاریکی سکوت می کند\nمرا فراموش نکن\nدر آن ساعت لبخندنت\nچون مشتی آب\nدر من پاشیده می شود ای یار\nاگر روزی آن باد وحشی\nدیوانه وار در سر تو نیز پیچید\nمرا فراموش نکن\nمن با چاروقی در پا و عصایی در دست\nبه دنبال تو به این راه قدم گذاشتم\nسال ها بعد، اگر بازگشتم به تو\nبه روز محشر هم کشید\nمرا فراموش نکن\nاگر هنوز آن پیراهن سبز را داری\nیک روز آن را برایم بپوش\nاگر در گلدانت میخک صورتی\nو در باغچه ات کبوتری خسته دیدی\nمرا فراموش نکن\nروزی که به تلخی بزرگ گرفتار شدم\nگرچه در دوردست ها بودی\nبه سوی من که تا حد مرگ دوستت داشتم بیا\nروزی که به سوی خدا شتافتم\nمرا فراموش نکن", "poet_nationality": "ترکیه", "poet_name": "امید یاشار اوغوزجان", "poet_link": "https://echolalia.ir/category/sher/turkey-poet/umit-yasar-oguzcan/"}
{"title": "مرا‌‌ رها نکن عزیزم", "link": "https://echolalia.ir/%d9%85%d8%b1%d8%a7%e2%80%8c%e2%80%8c-%d8%b1%d9%87%d8%a7-%d9%86%da%a9%d9%86-%d8%b9%d8%b2%db%8c%d8%b2%d9%85/", "poem": "مرا‌‌ رها نکن عزیزم\nتحمّل رفتنت را ندارم\nبا اشک‌های حسرتم\nنمی‌توانم خودم را تسکین دهم\nمی‌گویی باز می‌گردم اما\nتقدیر را باور ندارم\nبا خاطراتی که برایم باقی گذاشتی\nمن، بی‌تو نمی‌توام زندگی کنم", "poet_nationality": "ترکیه", "poet_name": "امید یاشار اوغوزجان", "poet_link": "https://echolalia.ir/category/sher/turkey-poet/umit-yasar-oguzcan/"}
{"title": "فراموشم نکن", "link": "https://echolalia.ir/%d9%81%d8%b1%d8%a7%d9%85%d9%88%d8%b4%d9%85-%d9%86%da%a9%d9%86-%d8%a7%d9%85%db%8c%d8%af-%db%8c%d8%a7%d8%b4%d8%a7%d8%b1-%d8%a7%d9%88%d8%ba%d9%88%d8%b2%d8%ac%d8%a7%d9%86/", "poem": "روزی فرا می رسد که انسان فراموش می کند\nحتی دوست داشتنی ترین خاطره ها را\nاقلا تو هر شب با صدای خسته\nوقتی عقربه روی ساعت دوازده ایستاد\nفراموشم نکن\nزیرا من هر شب در آن ساعت\nبا تو زندگی کرده، به تو فکر می کنم\nدر خیالم، پریشان حال قدم می زنم\nتو هم جایی که تاریکی سکوت می کند\nفراموشم نکن\nدر آن ساعت خنده ات پاشیده می شود\nمثل یک مشت آب بر تنم، ای عشقم\nو در سرت باد شیدا\nاگر روزی دیوانه وار وزید\nفراموشم نکن\nبر پایم چارق، به دستم عصا\nبه خاطر تو در این راه ها آواره ام\nبعد از سال ها بازگشت ام به سویت\nدر روز قیامت هم که باشد\nفراموشم نکن\nاگر هنوز لباس سبزت را داشته باشی\nروزی برایم بپوشش\nشبنم روی میخک صورتی توی گلدان\nو پرنده ی خسته را در باغچه اگر دیدی\nفراموشم نکن\nروزی که با دردی بزرگ گُر می گیرم\nدر آن دوردست ها هم که باشی بیا\nبه سوی مردی که تا ابد دوستت دارد بیا\nقول بده روزی هم که نباشم\nفراموشم نکنی", "poet_nationality": "ترکیه", "poet_name": "امید یاشار اوغوزجان", "poet_link": "https://echolalia.ir/category/sher/turkey-poet/umit-yasar-oguzcan/"}
{"title": "نغمه‌ی ناقوس‌ها", "link": "https://echolalia.ir/the-song-of-the-bells/", "poem": "وقتی که صبح‌دم\nدر آب چشمه‌ها تن می‌شوید،\nشهر من \nمیان تصاویر ساکن ناپدید می‌شود.\nآواز دوردست غوک‌ها، \nنورِ ماه \nو گریه‌ی غم‌گین جیرجیرک‌ها را \nبه یاد دارم.\nدشت‌ها ناقوس‌های نماز شبانه را بلعیدند \nاما من در برابر صدای آن ناقوس‌ها \nغریبانه جان سپردم \nاحساس می‌کنم:\nلطافت از میان کوهستان‌ها به من باز نمی‌گردد.\nمن روحِ عشق‌ام\nکه از ساحل‌های دور به خانه باز می‌گردم.", "poet_nationality": "ایتالیا", "poet_name": "پیر پائولو پازولینی", "poet_link": "https://echolalia.ir/category/sher/italian-poets/pier-paolo-pasolini/"}
{"title": "به شاهزاده", "link": "https://echolalia.ir/to-the-prince/", "poem": "اگر که برگردد خورشید هرچند فرورفته در غروب \nشب اگر رنگ و بویی از شب‌های آینده بگیرد \nاگر غروبی بارانی انگار از روزگار دلنشینی برآید، \nکه هرگز به تمامی در اختیار نبوده \nدلشاد نمی‌شوم من هرگز، \nخواه لذتی ببرم خواه رنجی بکشم از این‌همه: \nدیگر این زندگی پیش‌رو حسی برنمی‌انگیزد در من \nشاعر بودن، زمان زیادی می‌طلبد \nتنها راه، ساعت‌ها و ساعت‌ها تنهایی‌ست \nتا به چیزی شکل بدهی که قدرت است و رهاسازی، \nخباثت است و آزادی، \nتا به آشوب سبک و سیاق بدهی.\nدیگر مجالی نمانده مرا که مرگ می‌آید \n گاه غروب جوانی‌ست. \n و این دنیای انسانی ماست که \n نان از گرسنگان دریغ می‌کند و آرامش از شاعران.", "poet_nationality": "ایتالیا", "poet_name": "پیر پائولو پازولینی", "poet_link": "https://echolalia.ir/category/sher/italian-poets/pier-paolo-pasolini/"}
{"title": "جان و آسمان", "link": "https://echolalia.ir/life-and-earth/", "poem": "ای عشق مادرانه،\nمایهٔ دلشکستگی بدن‌های زرین پرشده از راز رحم‌ها \nمعشوق ناخواسته \nبا نگرش‌های ناشی از هرزگی \nو عطرش که می‌خندد همراه عضو‌های بیگناه‌اش \nپیچ‌های سنگین آتشین گیسوانش \nبا نگاه‌های بی‌تفاوت ظالمانه‌اش \nو توجهات بی‌باورانه‌اش…\nاشک‌ها دلسردم می‌کنند \nپس آرام به خانه می‌روم \nکه جانم از درخشش لبخند‌ها سوخته است \nو من در میانهٔ این شب معمولی و پیش پا افتاده مجنون می‌شوم  \nبعد از هزاران شب دیگر از این اشتیاق کثیف", "poet_nationality": "ایتالیا", "poet_name": "پیر پائولو پازولینی", "poet_link": "https://echolalia.ir/category/sher/italian-poets/pier-paolo-pasolini/"}
{"title": "رد پاهایی بارانی", "link": "https://echolalia.ir/%d8%b1%d8%af-%d9%be%d8%a7%d9%87%d8%a7%db%8c%db%8c-%d8%a8%d8%a7%d8%b1%d8%a7%d9%86%db%8c/", "poem": "حالا پیاده رو\nخالی ست\nنیمکت آشنای پارک\nخالی ست\nحال آنکه ، تمام شوری که عمری داشتم\nرد پاهایی بارانی بود.", "poet_nationality": "آمریکا", "poet_name": "ران ویلیس", "poet_link": "https://echolalia.ir/category/sher/poets-america/ron-willis/"}
{"title": "اینک سکوتی هستم", "link": "https://echolalia.ir/%d8%a7%db%8c%d9%86%da%a9-%d8%b3%da%a9%d9%88%d8%aa%db%8c-%d9%87%d8%b3%d8%aa%d9%85/", "poem": "روزی ، روزگاری انگاشتم\nکه صدایی هستم\nو پنداشتم\nکه دنیایی را دگرگون می‌سازد\nاینک سکوتی هستم\nکه مرا دگرگون می‌سازد.", "poet_nationality": "آمریکا", "poet_name": "ران ویلیس", "poet_link": "https://echolalia.ir/category/sher/poets-america/ron-willis/"}
{"title": "تو به نور اختر باور داری", "link": "https://echolalia.ir/%d8%aa%d9%88-%d8%a8%d9%87-%d9%86%d9%88%d8%b1-%d8%a7%d8%ae%d8%aa%d8%b1-%d8%a8%d8%a7%d9%88%d8%b1-%d8%af%d8%a7%d8%b1%db%8c/", "poem": "تو به نور اختر باور داری\nکه به دیدگان مهرورزان و\nسخن­وران، دست نمی‌­تواند یازید؟\nتو به مردمان شوریده سر باور داری؟\nو به پروازی فراتر از سایه­‌ی خود\nکه نشاید به خاک، دست یابد؟\nشاید که گوشه­‌ای نانوشته از قلبم را\nلمس کرده­‌ای\nبی‌آنکه دانسته باشی", "poet_nationality": "آمریکا", "poet_name": "ران ویلیس", "poet_link": "https://echolalia.ir/category/sher/poets-america/ron-willis/"}
{"title": "شعر حکایت می کرد", "link": "https://echolalia.ir/%d8%b4%d8%b9%d8%b1-%d8%ad%da%a9%d8%a7%db%8c%d8%aa-%d9%85%db%8c-%da%a9%d8%b1%d8%af/", "poem": "شعر حکایت می کرد\nکه نور چگونه به سیاهی\nو سیاهی چگونه به نور بدل می شود\nدر چشمانت.\nشعر حکایت می کند\nدر هر صبح شکفته\nوقتی هنوز خفته بودی\nمن چگونه مثل باد\nدست بر گیسوانت می کشیدم.\nاز بوسه ای می گوید\nکه چونان دانه ی برف\nبر لبانت می آرمید.\nاز سقوط ستارگان\nو پایان جهان می گوید.\nمی پرسی کدام شعر؟\nخب، هنوز آن را نسروده ام.", "poet_nationality": "آمریکا", "poet_name": "ران ویلیس", "poet_link": "https://echolalia.ir/category/sher/poets-america/ron-willis/"}
{"title": "ﺩﯾﻮﺍﺭﻫﺎ ﻓﺮﻭ ﻣﯽ ﺭﯾﺰﻧﺪ", "link": "https://echolalia.ir/%ef%ba%a9%ef%af%be%ef%bb%ae%ef%ba%8d%ef%ba%ad%ef%bb%ab%ef%ba%8e-%ef%bb%93%ef%ba%ae%ef%bb%ad-%ef%bb%a3%ef%af%bd-%ef%ba%ad%ef%af%be%ef%ba%b0%ef%bb%a7%ef%ba%aa/", "poem": "ﺩﯾﻮﺍﺭﻫﺎ ﻓﺮﻭ ﻣﯽ ﺭﯾﺰﻧﺪ\nﻭ ﺗﻮ ﺁﻧﻬﺎ ﺭﺍ ﻧﻤﯽ ﺑﯿﻨﯽ\nﺩﻧﯿﺎ ﺩﮔﺮﮔﻮﻥ ﻣﯽ ﺷﻮﺩ\nﻭ ﺗﻮ ﺁﻥ ﺭﺍ ﺣﺲ ﻧﻤﯽ ﮐﻨﯽ\nﻣﻦ ﺍﺯ ﮐﺠﺎ ﺁﻣﺪﻩ ﺍﻡ\nﺁﯾﺎ ﺑﻪ ﻧﺰﺩ ﻫﻢ ﻣﯽ ﺭﺳﯿﻢ\nﺗﻮ ﮐﻪ ﺑﺴﯿﺎﺭ ﺳﺮﯾﻊ ﺗﺮ ﺍﺯ ﻣﻦ ﺩﺭ ﺣﺮﮐﺘﯽ\nﺁﯾﺎ ﻣﯽ ﺗﻮﺍﻧﻢ ﺗﻮ ﺭﺍ ﻏﺎﻓﻠﮕﯿﺮ ﺑﺴﺎﺯﻡ\nﻗﺪﻡ ﺩﺭ ﺁﺏ ﮔﺬﺍﺷﺘﻪ\nﺑﯽ ﺁﻧﮑﻪ ﺑﺪﺍﻧﻢ ﭼﻪ ﻋﻤﻘﯽ ﻣﯽ ﺗﻮﺍﻧﺪ ﺩﺍﺷﺘﻪ ﺑﺎﺷﺪ ﻗﺪﻡ ﺩﺭ ﺗﺎﺭﯾﮑﯽ\nﮔﺬﺍﺷﺘﻪ\nﺑﻪ ﺻﺪﺍﻫﺎ ﺍﻃﻤﯿﻨﺎﻥ ﺩﺍﺷﺘﻪ ﺑﺎﺷﻢ\nﺩﺭ ﺑﺮﻫﻨﮕﯽ ﻭ ﺑﯽ ﻓﮑﺮﯼ\nﻣﺮﺍ ﭼﮕﻮﻧﻪ ﯾﺎﻓﺘﯽ؟", "poet_nationality": "آمریکا", "poet_name": "ران ویلیس", "poet_link": "https://echolalia.ir/category/sher/poets-america/ron-willis/"}
{"title": "کسی مرا درآغوش نمی‌گیرد", "link": "https://echolalia.ir/%da%a9%d8%b3%db%8c-%d9%85%d8%b1%d8%a7-%d8%af%d8%b1%d8%a2%d8%ba%d9%88%d8%b4-%d9%86%d9%85%db%8c%e2%80%8c%da%af%db%8c%d8%b1%d8%af/", "poem": "دراین شب سیاه\nکسی مرا درآغوش نمی‌گیرد\nهمه به من پشت کرده‌اند\nصندلی های اتاق\nتابلوهای روی دیوار\nحتی چشم‌های تو هم درون این قاب\nهمه به من پشت کرده‌اند\nو خودشان را پنهان می‌کنند\nکنار تو ماندن\nماندن در تاریکی ست\nوقتی چشمانم هیچ نمی‌بیند\nاینجا هستی نیست\nهمه اش نابودی ست", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "برای داشتن تو", "link": "https://echolalia.ir/%d8%a8%d8%b1%d8%a7%db%8c-%d8%af%d8%a7%d8%b4%d8%aa%d9%86-%d8%aa%d9%88/", "poem": "به خوابم اگر نیایی به همه خواهم گفت\nخورشید را که روی زمین راه می رفت\nخواهم گفت: اقیانوسها را که به دست گرفته بودی\nو باچشمانت چگونه شب را روز می کردی\nبرای داشتن تو\nاگر بخواهی خنجر به گلو می گیرم\nوعید عشاق را رقم خواهم زد\nمی خواهم خنجرت گلویم را پاره کند\nبی آنکه خدا دلش بسوزد\nبرای داشتن تو\nپای پیاده خط استوا را خواهم دوید\nتمام صحراهای دور و نزدیک\nمی خواهم به نام تو جهان را نشانه بگذارم\nبرای داشتن تو\nهم اشک یعقوب می شوم\nهم ناله زلیخا\nهم زبان بلقیس\nبرای داشتن تو حتی\nشهید می شوم", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "کلماتی که نام تو را دارند", "link": "https://echolalia.ir/%da%a9%d9%84%d9%85%d8%a7%d8%aa%db%8c-%da%a9%d9%87-%d9%86%d8%a7%d9%85-%d8%aa%d9%88-%d8%b1%d8%a7-%d8%af%d8%a7%d8%b1%d9%86%d8%af/", "poem": "من شاعر نیستم\nمن تنها کلماتی را می دانم\nکه نام تو را دارد\nوآنها را ردیف می کنم به نشانه تو\nشب را دوست دارم چون آغوش تو را دارد\nصبح را دوست دارم\nچون بیداری تو را دارد\nاز رنگهایی خوشم می آید\nکه رنگ چشمان توست\nرنگ آرامش تو\nمن شاعر نیستم\nتنها کلماتی را به تو ربط دارد می شناسم\nو آنها را کنارهم می گذارم\nتا دیگران بخوانند و\nعاشق شوند", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "از من بتی بساز", "link": "https://echolalia.ir/%d8%a7%d8%b2-%d9%85%d9%86-%d8%a8%d8%aa%db%8c-%d8%a8%d8%b3%d8%a7%d8%b2/", "poem": "نگران نباش\nبت‌های این بتکده مقدسند\nهمشان را روزی مردی سرشته است\nکه دست بر اندام من کشیده است\nدستانت را به گلهای سرخ وحشی آغشته کن\nاندام مرا لمس کن\nاز من بتی بساز\nکه هیچ پیامبری آن را نشکند\nمن عاشق بوسه هایت هستم\nمرا با بوسه ای بشکن", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "مرا باور کن", "link": "https://echolalia.ir/%d9%85%d8%b1%d8%a7-%d8%a8%d8%a7%d9%88%d8%b1-%da%a9%d9%86/", "poem": "مرا باور کن ای مرد\nتنها مسیح نبود که مرده ها را زنده می کرد\nبارها دیده ام با بوسه‌ای\nتو را به این جهان آورده‌ام", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "به اسارت تو در آمده‌ام", "link": "https://echolalia.ir/%d8%a8%d9%87-%d8%a7%d8%b3%d8%a7%d8%b1%d8%aa-%d8%aa%d9%88-%d8%af%d8%b1-%d8%a2%d9%85%d8%af%d9%87%e2%80%8c%d8%a7%d9%85/", "poem": "به اسارت تو در آمده ام\nکه شاهزاده دریایی\nزندان تو زیر آب است\nجایی که فریاد زدن محالی بیش نیست\nاسیر تو بودن\nآزادی ست\nحتی زیر اقیانوس های عمیق\nحتی با چشمان بسته\nبدون هیچ تنفس عمیق", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "تو را به اندازه‌ی من آفریده‌اند", "link": "https://echolalia.ir/%d8%aa%d9%88-%d8%b1%d8%a7-%d8%a8%d9%87-%d8%a7%d9%86%d8%af%d8%a7%d8%b2%d9%87%e2%80%8c%db%8c-%d9%85%d9%86-%d8%a2%d9%81%d8%b1%db%8c%d8%af%d9%87%e2%80%8c%d8%a7%d9%86%d8%af/", "poem": "تو را به اندازه ی من آفریده اند\nفرمان داده اند که کنارمن باشی\nکسانی که این فرمان را نپذیرند\nاز بالای چشمانم خواهند افتاد\nبرای آفریدن تو\nشکوفه و تابستان و خاک را بهم آمیخته اند\nو الماسهای کمیابی را درون چشمانت گذاشته اند\nکه خیره می کند چشمها را\nقرارشده درزبانت\nچیزی جز عشق نباشد\nوحتی مقرر شده در خوابهایم هم حضور داشته باشی\nآفرینش تو به پاس شاعر بودنم اتفاق افتاده\nاین را درون گوشم کسی نجوا کرد", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "پادشاه بزرگی از عشق", "link": "https://echolalia.ir/%d9%be%d8%a7%d8%af%d8%b4%d8%a7%d9%87-%d8%a8%d8%b2%d8%b1%da%af%db%8c-%d8%a7%d8%b2-%d8%b9%d8%b4%d9%82/", "poem": "دیشب پادشاهی مهمانم بود\nتمام جهانم را پیشکش حضورش کردم\nسرزمین اندامم را\nمزارع گیسوانم را\nدریای چشمانم را\nهمه را به او تقدیم کردم\nاو با لشکری از لبانش آمده بود\nومن خودم را تسلیم مهمانی کردم\nکه پادشاه بزرگی از عشق بود", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "صبح فردا ما قهوه نخواهیم نوشید", "link": "https://echolalia.ir/%d8%b5%d8%a8%d8%ad-%d9%81%d8%b1%d8%af%d8%a7-%d9%85%d8%a7-%d9%82%d9%87%d9%88%d9%87-%d9%86%d8%ae%d9%88%d8%a7%d9%87%db%8c%d9%85-%d9%86%d9%88%d8%b4%db%8c%d8%af/", "poem": "صبح فردا ما قهوه نخواهیم نوشید\nو هیچ دسته گلی به میعادگاهمان نخواهد آمد\nبا اوهام غربت خود به خواب می رویم\nهرکداممان\nدر شب سرما\nدر بستر خود غرق خواهیم شد\nو سپس ؟\nسپس\nجای بوسه ها برگونه ها خواهد خشکید\nو در هم‌آغوشی\nعشق بلند بالا انکار خواهد شد\nفردا\nمهتاب در حوض ایوان‌هایمان شاخ و برگ در می‌آورد\nو نورش، شال می‌بافد\nبرای دختر امواج\nاما مردی که در را می گشاید\nگردن او را در چنگ می‌گیرد\nشام گندمگونش را با اخگر وعده‌ای مشتعل می‌کند\nسرود رعد را فراز چهره‌اش رها می‌سازد\nتاج فراق بر سرش می‌نهد\nو در سرزمین‌های تاریک تا حد نهایت\nتبعیدگاهی برایش امضا می‌کند\nسپس چه ؟\nصبح روز عشق می‌رسد\nبه من زل می‌زند\nبانوان شکوفه را می‌شمرد\nو در گوششان غزل های دوستی زمزمه می‌کند\nاما هیچیک از شکوفه‌های لبریز باران\nدست بسویش دراز نخواهند کرد", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "مرا کسی به سویت نیاورد", "link": "https://echolalia.ir/%d9%85%d8%b1%d8%a7-%da%a9%d8%b3%db%8c-%d8%a8%d9%87-%d8%b3%d9%88%db%8c%d8%aa-%d9%86%db%8c%d8%a7%d9%88%d8%b1%d8%af/", "poem": "مرا کسی به سویت نیاورد\nفقط راه‌ها به تو رساندند مرا\nچرا که زندگی به فصل‌ها منتهی می‌شود\nو من خارهای روز قیامتم را رویانده و\nاز وهم و خیال خویش به هوش آمده‌ام\nتا راهم مرا دریابد\nوقتی که شهرها مرا عوض کردند\nسایه‌ام را به جایم نشاندند\nروزگار گذشت\nخاطراتم را تلنبار می‌کنم\nتا گلهای عمر را از بیراهه های پژمرده بگذرانم\nو از مرگ تو گذرگاهی بسازم\nباشد که دنیا اسب های سپاهم را بدان سو بفریبد\nآنجا که زنان عاشق وسوسه هایشان تیرآسا پرتاب می‌شود\nاندک من فراوانی  آنها را دور خواهد کرد\nگناهی نکرده ام که آینه ها نادیده ام بگیرند\nابعادم با عشق آمیخته می شود\nو داغ عشق های باستانی راه را برای ذره ذره شدنم باز کرده\nتا مرا بیفزاید\nاز من سرزمین ها خلق کند\nمن در دورترین فراموشی خویش آستان خدا را در می زنم\nتا بهشتم را تصویر کنم و تو راهنمای من برای معنا هستی\nمن آن نیستم که میراث زمین را در بلندترین گنبدها به دوش کشیده\nاما عمرم را در امتداد مردی مه آلود به باد دادم\nو  اینک از یاد برده ام چگونه از روزگاران غیاب به خود بازگردم\nدریغ از بهاری که رویاها را بر سر کودکی‌ام فروبارد\nیا خورشید تابستانه ای\nکه بوسه ها را بر لبان جوانی شعله ور کند\nمن مدیون هراس خویشم که آتش ها را زیر پوستم به اغراق می‌رساند\nرویاهایم همه سرابند\nو هرگز پشیمان نشدم\nاز اینکه  عصاره ی خطاهایم را\nاز میان تَرَک‌های روح بر آرزوهای جسم بریزم\nو در نبردی علیه طفل احساس خویش فرومی روم\nکه گویا من\nدعاهای آن کسانم\nکه شهرهای عشق برایشان تنگنا شده\nو زخم های آن کسانم\nکه هنگامه ی کوچیدنشان را شهر\nبه شکل دستی برای خراج گرفتن درآمده\nمن همانم که نذر آزادی مان شده ام\nدر نمازهای جماعت و ناقوس های یگانه", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "به شب که مرا با تو آشنا کرده", "link": "https://echolalia.ir/%d8%a8%d9%87-%d8%b4%d8%a8-%da%a9%d9%87-%d9%85%d8%b1%d8%a7-%d8%a8%d8%a7-%d8%aa%d9%88-%d8%a2%d8%b4%d9%86%d8%a7-%da%a9%d8%b1%d8%af%d9%87/", "poem": "به شب که مرا با تو آشنا کرده\nتوسل می جویم\nباشد که مرا بشنود\nباشد که در تمام طول بیداری با من باشد\nآه ای شب نزدیک\nروح مرا بگیر و برایش ببر\nبه او بگو\nاین اشتهای آن دو چشم است برای دیدن رویای تو\nکه از آتش و لهیب حکایت می کند\nتو که خود زیباترین کلمات و شب هایی\nکیستی تو ؟\nامان از سستی واژگانم امان از ناتوانی ام\nامان از برباد رفتنم در تو\nکیستی تو ؟\nجهان هستی و هیچ جهانی چون تو نیست\nآسمان هستی و باران و شمیم\nتو آن صدای شب زنده داری\nصدای چکیدن دانه های باران\nزمستان و بهارهستی\nشب های تابستانه هستی\nاز آن زمان که به تو دل دادم جهان دگرگون شد\nو تو بدل به خواب و رویا و بیداری من شدی\nامان از اشتیاقم برای تو\nکاش بدانی با تو چگونه محو می شوم\nو چقدر خواهم مرد اگر چشمانم در پیشگاه تو بایستند\nدر تلفظ نامت شهدی ست که دهانم نمی شناسدش\nپس هرگز بدنیا نیامده ام و هرگز نبوده ام جز بخاطر تو", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "این پیراهن", "link": "https://echolalia.ir/%d8%a7%db%8c%d9%86-%d9%be%db%8c%d8%b1%d8%a7%d9%87%d9%86/", "poem": "عاشق این پیراهنم که با هم خریدیم\nو در روز جشن عشق به تن کردم تا بدل به شمع شوم\nشمعی که چون دست بر شعله اش گذاری\nسیل آسا جاری می شود\nاین لباس را پوشیدم تا شهوتها را در سایه ی فریاد پنهان سازم\nو با تمدن پیکری زیبا\nبه قلعه ی عشقبازی خود بگریزم\nعشق در این لباس مشتاقانه خوشبخت می شود\nو چشم تمام عاشقان مراقب این  پیکر پرشور است\nاکنون می دانم چه زیباست لباسم\nو  چه معناها دارد دلربایی در عشق\nیکبار که انگشتان محرم تو مرا دریافت\nپیراهنم گرما را تلفظ کرد و به آخرین نفسها برخورد.\nاین لباس  ، محبوب من است\nاز درگاه گنجه نازل میشود و می بارد هرگاه تو می آیی\nخبرداری پیراهن عشق برایم چه  گرانبهاست؟\nکه تو و این لباس هر دو  آتش به تنور من می ریزید؟\nو طوفانهای عطر پرشهوتم به پا می خیزند؟\nامروز مرا می خوانی تا چون پروانه های غریب\nگرد شعله های درخشان و سربلندت به رقص درآیم\nو بازوان گرانت را بر کمرگاهم حلقه می کنی\nدر تو حل میشوم همچون شهد\nو در من حل خواهی شد.", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "اشتیاقم به تو مرا بی‌نهایت می‌کند", "link": "https://echolalia.ir/%d8%a7%d8%b4%d8%aa%db%8c%d8%a7%d9%82%d9%85-%d8%a8%d9%87-%d8%aa%d9%88-%d9%85%d8%b1%d8%a7-%d8%a8%db%8c%e2%80%8c%d9%86%d9%87%d8%a7%db%8c%d8%aa-%d9%85%db%8c%e2%80%8c%da%a9%d9%86%d8%af/", "poem": "برای زمانه ای دیگر مرا آفریده اند\nکه مثل گردنبند گلها نگارینم.\nبر دستانم نهضت زن بودن برپا شده\nو در سرم هزاران دیوان شعر است\nمردم سروده هایم را افکار دیوانگان می خوانند\nو من\nبا آنچه در سینه ام مرا سنگدل کرده\nدنیا را دیگرگون می کنم\nمن آن زنی هستم\nکه برای آنکه دوستش دارم زنده ام\nو تمام آنان را که  فروختندم و به نامم خیانت کردند\nترک گفته ام\nاشتیاقم به تو مرا بی نهایت می کند\nو چون در اندیشه ام سایبان برمی افرازی\nبدل به باران عشق می گردم\nکه اگر مرا تکثیر کنی\nصبح هنگام شکوفه های باغ و بستان خواهم بود\nو هرگاه دستانت آبی برخاک بیفشاند\nقد می کشم.\nزنی هستم من\nکه عشق، اعماقم را به اهتزاز وا می دارد\nو مرا می گریاند و می خنداند\nو چون بر سرم بباری\nتا مرا بمیرانی و زنده کنی\nمن تمام زنان عالم میشوم\nروح عشق حامی من است\nو اگر خطاهایم به من خیانت کنند\nصبح ،\nدر روزی دیگر مرا از نو می آفریند\nبا رنگی دیگر…", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "تمامش نکن", "link": "https://echolalia.ir/dont-finish/", "poem": "تمامش نکن\nادامه بده  من خواهانم\nکه تو  خم شوی همچون “ی” در “لیلِ” درخشان\nیا مثل فاصله ها در میان کلام عشاق\nبرف آه مرا ذوب کن\nادامه بده که برخی کلمات محکم ترند\nبرای بافتن لباس عشق بر اندام شهوتناک\nتمامش نکن\nکارم به پایان نرسیده\nادامه بده که مشتاقم\nکه چون یا در رقص خم شوی در این شب زیبا\nیا بسان فاصله ها در سخنان دلدادگان\nتو برف ناله ام آب می کنی\nادامه بده\nبرخی سخنان سرشار از تجربه اند\nدر بافت جامه ی عشق\nبر قامت برازنده\nترجمه  از همین شعر", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
{"title": "آینه ها مثل لمس مرا پوشاندند", "link": "https://echolalia.ir/%d8%a2%db%8c%d9%86%d9%87-%d9%87%d8%a7-%d9%85%d8%ab%d9%84-%d9%84%d9%85%d8%b3-%d9%85%d8%b1%d8%a7-%d9%be%d9%88%d8%b4%d8%a7%d9%86%d8%af%d9%86%d8%af/", "poem": "عمری در آینه نگریسته ام\nاما خود را نمی بینم\nدیگر به صورت خود دزدیده نمی نگرم\nگویا سایه ام مرا فروگرفته است\nو یا خرمای نارس آرزو زیر زبانم خشکیده.\nهیچ لباس عروسی در کمد نیست\nکه آرزوها را به چشمه ی روحم بازگرداند\nو اعضای تنم\nشیهه هایشان پرامتداد ، تکثیر شده ست\nاما آن اسب نر\nپشت دهکده ی رویاهای تشنه ی من\nناپدید گشته\nو پیش رو\n پیردختران تنهایی  ام پدیدار ند\nکه سایه های نبودنشان\nراز زمان را محو می کند\nسرشت آینه  خیانت است و سرشت  اش\nما را از یکدیگر دور میکند\nهمچون معناهای بیگانه باهم\nو عمر\nتنگتر از پیراهنی زنانه\nکه از فرط عشق میشکافد\nدر پیکری رنجور ناله سرداده ست", "poet_nationality": "عرب", "poet_name": "سهام الشعشاع", "poet_link": "https://echolalia.ir/category/sher/arabic-poet/saham-alshasha/"}
